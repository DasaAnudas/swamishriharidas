<!DOCTYPE html>
<html lang="en">
<head>
	<meta charset="UTF-8">
	<meta name="description" content="Swami ShriHariDas sampradaya against false propagation by priests(pujaries) of Thakur Shri Banke Bihariji regarding birth date, time, place; preacher(guruji); caste, race and parents name of Swami Shri Haridas ji maharaj">
	<meta name="Summary" content="Summary of proofs and detailed analysis from different books(vanis) authored by different followers, saints, of Swami Shri Haridas school regarding Swami Shri Haridas ji maharaj related facets">
	<meta name="author" content="Balkrishna Chaturvedi, Navin Chaturvedi">
	<meta name="editor" content="Jugal Kishor Chaturvedi">
	<meta name="designer" content="Ramakant Chaturvedi">
	<meta name="copyright" content="Ramakant Chaturvedi, Jugal Kishor Chaturvedi, Balkrishna Chaturvedi and Navin Chaturvedi">
	<meta name="purpose" content="The sole purpose of this website is to introduce devotees to the real biography of Swami Haridas Ji, the revealer of Thakur Banke Bihari Ji of Vrindavan and to save them from all kinds of false and misleading propaganda and propagandists (priests of Banke Bihari Ji) being done for years regarding this fact.">

	<meta name="viewport" content="width=device-width, initial-scale=1.0">
	<title>SHD History</title>

	<!-- favicon -->
	<link rel="shortcut icon" href="img/shdbb.jpeg" type="image/x-icon">
	
	<!-- custom styles -->
	<!-- <link rel="stylesheet" href="css/index.css"> -->
	<link rel="stylesheet" href="css/index-01.css">
</head>
<body>
	
	<main>
	<!-- cover page -->
	<div class="cover-pg">
		<img class="cover-pg__img" src="img/shdbb.jpeg" alt="Shri Swami Shri Haridas and Thakur Shri Banke Bihari">
		<header class="cover-pg__title" style="page-break-after: always">
			<h1>स्वामी श्रीहरिदास</h1>
			<h4>एवं</h4>
			<h1>ठा. श्रीबाँकेबिहारीजी</h1>
			<h4>का इतिहास</h4>
		</header>
	</div>

	<!-- table of contents -->
	<section class="toc" style="page-break-after: always">
		<h2 class="toc toc__title">विषयसूची</h2>
		<nav class="toc toc__nav">
			<ul class="toc toc__nav-list">
				<li class="toc toc__nav-list--item"><a href="#dhyan-charchri">अथ श्रीगुरु ध्यान-चर्चरी</a></li>
				<li class="toc toc__nav-list--item"><a href="#shd-biography">श्रीस्वामी हरिदास जी संक्षिप्त जीवन चरित्र</a></li>
				<li class="toc toc__nav-list--item"><a href="#siddhant-ratnakar-bhumika-26pgs">तुलनात्मक विश्लेषण</a></li>

				<!-- A list apart by Hakon Wium Lie url: https://alistapart.com/article/boom/ -->
				<!-- <li class="toc toc__nav-list--item"><a href="boom/boom.html">Boom</a></li> -->
				<!-- <li class="toc toc__nav-list--item"><a href="ver-01/index.html">SHD History ver.01</a></li> -->
			</ul>
		</nav>
	</section>
	
	<!-- Guru: Dhyan Charchari -->
	<section style="page-break-after: always">
	<h2 id="dhyan-charchri">अथ श्रीगुरु ध्यान-चर्चरी</h2>
		<ul class="lyrics">
			<li>सुन्दर रज तिलक भाल बाँकी भृकुटी विशाल रतनारे नैंन नेह भरे दरश पाऊँ ।</li>
			<li>बारौं छबि चन्द्र बदन शोभा सुख सिंधु सदन नासावर कीर कोटि काम कौं लजाऊँ ॥</li>
			<li>अधर अरुण दशन पाँति कुन्दकलिका विशांति कमल कोश आनन दृग मधुप लै बसाऊँ ।</li>
			<li>मधुर वचन मन्द हास होत चाँदनी प्रकाश जै जै श्रीहरिदास रसिक भगवत गुण गाऊँ ॥१॥</li>
			<li>कम्बु कंठ मंजु दाम गौर अंग छबि सुधाम कुंदन ते सरस मृदुल मोहन मन भायौ ।</li>
			<li>नाल सहित कंज पान देत सदा अभय दान तजिकैं अभिमान शाह अकबर सिरनायौ ॥</li>
			<li>चरण कमल कामधेनु सकल कामना सुदैंन दरशें दृग होत चैंन आपदा भगायौ ।</li>
			<li>करुवा गूदरा पास वृन्दाबन करैं बास जै जै श्रीहरिदास रसिक भगवत अपनायौ ॥२॥</li>
			<li>कुंजविहारी एक आस और सकल तजि दुरास असन बसन तें उदास बाँके व्रत धारी ।</li>
			<li>गान दया गुण निधान रसिक मुकट मणि प्रधान राग भोग बखत जानि तोषत पिय प्यारी ॥</li>
			<li>तिमिर हरण कौं दिनेस ताप हरण कौं निसेस पाप दहन पापकेस गुरुता मुख चारी ।</li>
			<li>निधिवन आसीन नित्त, वरविहार सरस वित्त, जय जय श्रीहरिदास रसिक भगवत बलिहारी ॥३॥</li>
		</ul>
	</section>

	<!-- Biography: Shri Swami ShriHariDas Ji -->
	<section style="page-break-after: always">
	<h2 id="shd-biography">रसिक अनन्य शिरोमणी श्रीस्वामी हरिदास जी महाराज का संक्षिप्त जीवन चरित्र</h2>
	<p>
		(श्री स्वामी सहचरी शरण देव जू कृत ललित प्रकाश तथा महंत श्री किशोरदास जी कृत निजमत सिद्धांत (वि. संवत १८२०, ई.सन् 1763), श्रीस्वामी नरहरिदेव जू महाराज की गुरु प्रणालिका – (वि.संवत १६८५, ई.सन् 1628) एवं अन्य <a href="#birth-proofs">आचार्यो की वाणी</a> के अनुसार हमारे गुरुदेव अनन्त श्रीविभूषित श्रीस्वामी श्री राधाचरण दास जी महाराज की आज्ञा से वि. सम्वत २०४७, ई.सन् 1990 में प्रकाशित)।
	</p>

	<p>
		श्रीवृन्दावन के अत्यंत गोपनीय तत्त्व नित्य विहार की प्राप्ति हेतु पञ्च ऋषियों की जन्म जन्मांतर में अनन्त काल की तपश्चर्या के फलस्वरूप गुरुवर्य श्री नारद जी द्वारा उन्हें गोपाल मन्त्र का उपदेश प्राप्त हुआ । 
	</p>
	<p>
		तत्पश्चात कालांतर में उसकी सिद्धि होने पर उन्हें श्री ललिता जी का दर्शन हुआ और वरदान प्राप्त हुआ कि भूतल पर प्रगट होकर वो इस तत्त्व(नित्यविहार) का उपदेश करेंगी तब उनको अभीष्ट वस्तु की प्राप्ति होगी। फलतः इसी वर के अनुसार वे पञ्च ऋषि श्रीवृन्दावन के अंतर्गत राजपुर ग्राम में <strong id="pancharishi">१. जपना, २. भगना, ३. भीला, ४. गुरुजन, तथा ५. गंगाधर</strong> रूप के में प्रगट हुए ।
	</p>
	<p>
		द्विजवर सनाढ्य कुलभूषण <strong>श्री गंगाधर जी</strong> की परम कीर्तिमति पत्नी <strong>श्री चित्रा जू</strong> से <strog>भाद्रपद शुक्ला अष्टमी, बुधवार वि. संवत १५३७</strog> को युगल प्रिया श्रीललिता जी ही अशेष रसिक चक्र चूड़ामणि श्री स्वामी हरिदास रूप में प्रगट हुईं । 
	</p>
	<p>
		इस सम्बंध में विक्रमिय सम्वत १६८५, ई.सन् 1628 में लिखी हुई श्रीस्वामी नरहरि देव जू कृत गुरू प्रणालिका के कुछ श्लोक सबसे प्राचीन प्रमाण हैं । तथा स्वामी जी के जीवन चरित्र के विषय में श्री किशोर दास जी का निजमत सिद्धांत सबसे प्राचीन लिखित साहित्य है । इसका रचनाकाल लगभग वि. सम्वत १८२०, ई.सन् 1763 है । आपके प्रागट्य का समाचार पाते ही स्वामी आसुधीर देव जू महाराज ने भवन में पधारकर नवजात शिशु के हेतु कंठी, पट(वस्त्र) आदि प्रसाद माता चित्रा को प्रदान किये । माता चित्रा ने शिशु को श्रीगुरु चरणों में समर्पित कर दिया । श्रीगुरु आसुधीर देव जू ने स्वीकार कर पालन हेतु पुनः श्री चित्रा जी की गोद में दे दिया । 
	</p>
	<p>
		बारह वर्ष की अवस्था में उपनयन होने के पश्चात ही श्रीस्वामी आसुधीर देव जू ने श्रीचूड़ामणि महामंत्र का उपदेश किया । तब से आप प्रायः श्रीगुरु सानिध्य में ही श्री निधिवन में ही विराजते रहे ।
	</p> 
	<p>
		अच्युत कुल का भेष लेने से पूर्व ही श्रीस्वामी हरिदास जी महाराज ने श्रीगुरु आज्ञा से प्रेरित होकर मानसरोवर पधारकर श्रीगंगाधर व गुरुजन आदि पूर्व <a href="#pancharishi">पञ्च ऋषियों</a> के हृदय में उनकी चिर अभिलाषित वस्तु नित्य विहार को प्रकाशित किया और <strong>युगल मन्त्र</strong> का उपदेश करके आज्ञा दी कि <strong>बत्तीस लाख</strong> संख्या परमित <strong>जप</strong> कर लेने पर <strong>सहचरी रूप भाव देह</strong> को <strong>प्राप्त करोगे</strong> । 
	</p>
	<p>
		विरक्त भेष में आने से पूर्व ही श्रीस्वामी जी ने मित्रसेन नामक एक सज्जन के प्रार्थना करनेपर उन्हें पुत्र होने का आशीर्वाद दिया । जिसके फलस्वरूप वि. सम्वत १५६१, ई.सन् 1504 में परम गुरुदेव श्रीबिहारिन देव जू महाराज का प्रागट्य हुआ । 
	</p>
	<p>
		श्री विट्ठल विपुलदेव जू आदि के आग्रह से श्रीस्वामी जी महाराज ने मार्गशीर्ष शुक्ला पंचमी वि. सम्वत १५६७, ई.सन् 1510 में श्री बाँकेबिहारी जी का प्रागट्य किया । 
	</p>    
	<p>
		श्रीस्वामी जी महाराज निरन्तर श्री वृंदावन की रज का सेवन करते हुए श्री बाँकेबिहारी जी की प्रेम पूर्वक सेवा करते रहे । श्रीस्वामी जी महाराज ने २५ वर्ष की अवस्था में विरक्त भेष लिया तदनन्तर सत्तर वर्ष ज्ञान, वैराग्य एवं भक्ति तथा परम प्रेम का अनुपम सामंजस्य रूप धारण कर निधिवन में विराजे । 
	</p>

	<p>
		श्रीस्वामी जी महाराज ने परम विरक्त द्वादश शिष्य किये । जिनमें सबसे बड़े श्रीविठ्ठल विपुल देव जू हैं । श्री स्वामी जी महाराज जीवन पर्यंत श्रीब्रज वृंदावन की रज छोड़कर कहीं नहीं गए । जबतक आप प्रगट में विराजे तब तक आप श्रीबिहारी जू की सेवा में निमग्न रहे । वि. सम्वत १६३२, ई.सन् 1575 में श्रीस्वामी जू महाराज नित्य महल में पधार गये । उसकेे बाद सेवा अधिकारी श्री बिहारिनदेव जू बने । कछु काल सेवन करने के पश्चात <strong>श्री जगन्नाथ सारस्वत</strong> ब्राह्मण के शिष्य भाव से प्रार्थना करने पर कि <strong>“श्रीबिहारीजू की सेवा मोकू दीनी जाय, मैं भली भांति सेवा करुंगो”</strong> परम कृपालु, रसोन्मत्त श्री विहारिनदेव जू महाराज ने उसकी <strong>प्रार्थना स्वीकार करके उसको सेवाधिकार दिया जो आज भी उनके वंश में चला आरहा है</strong> । <strong>अब इस कलिकाल के विपरीत समय में जगन्नाथ सारस्वत ब्राह्मण के वंशज धन-मान के लोभादि के कारण नाना भांति के मिथ्या प्रचार कर रहे हैं</strong> जोकि लोक तथा परलोक दोनों में अति हानिकारक है । <strong>पाठकगण उनके मिथ्या प्रचार से सावधान रहें । और स्वामी जी की वाणी और धर्म जो कोई भी भावुक भक्त जानना चाहते हैं वह स्वामी जी के रसिक सन्तो से मिलकर इस रस का आस्वादन करें</strong> ।
	</p>

	<ul class="align-center lyrics">
		<li>जो चाहैं गुरु संधि कौं, सोधि सजाती संग।</li>
		<li>तिनसौं बाँधि अनन्यपन, तब लागै रस रंग॥</li>
		<li>श्रीबिहारीदास को बकि मरै, धर्मी मिलै तौ बोल।</li>
		<li>अति महँगौ सौंघौ लगै, गरज वस्तु को मोल॥</li>
	</ul>

	<p>
		रसिक चरण आश्रित</br> 
		ललिता प्रसाद पाठक</br>
		भैसौदा (चित्रकूट)</br>
		वि. सम्वत २०३०, ई.सन् 1973
	</p>
	</section>

	<!-- Proofs Summary: birth: date, time, place and parents name and guru name -->
	<section style="page-break-after: always">
	<h2 id="birth-proofs">प्रमाण स्वरूप आचार्य वाणीयों के कुछ अंश</h2>

	<blockquote cite="#">
		श्रीस्वामी हरिदास जी महाराज का <strong>जन्म भादौं शुक्ल अष्टमी को वि. सम्वत १५३७, ई.सन् 1480 राजपुर ग्राम वृंदावन</strong> में हुआ था । श्रीस्वामी हरिदास जी महाराज के <strong>पिता सनाढ्य ब्राह्मण गंगाधर जी</strong> तथा <strong>माता चित्रा देवी</strong> थीं ।
	</blockquote>
	<p>—निजमत सिद्धांत मध्य खण्ड</p>

	<blockquote cite="#" class="lyrics">
		"भादौं शुक्ल अष्टमी भू पर प्रगटे श्रीहरिदास ।" </br>
		</blockquote>
		<p>—श्रीस्वामी ललित किशोरी देव जू महाराज</p>

	<blockquote cite="#" class="lyrics">
		"सम्वत पन्द्रह सै सैतीसा, भादौं शुक्ल अष्टमी दीसा ।"</br>
		"बुद्धवार मध्यान विचार्यौ, श्रीहरिदास प्रगट तन धार्यौ ॥"</br>
		</blockquote>
		<p>
			—निजमत सिद्धांत मध्य खण्ड - पृष्ठ २०६ - दोहा ११८ के उपरांत ।
		</p>

	<blockquote cite="#" class="lyrics">
			श्रीस्वामी हरिदास कृपानिधि, रसिक अनन्य महीपति ।</br>
			तिनकौ प्रगट जन्म लीला दिन, सुन हुलसाय लाय चित ॥</br>
			भादौं शुक्ल अष्टमी मनहर, पुनि बुधवार पुनिता ।</br>
			सम्वत पंद्रह सै सैंतीश कौ, ता बिच उदित सुमीता ॥१॥</br>
		</blockquote>
		<p>
			—श्री सहचरी शरण देव जू महाराज - आचार्य उत्सव सूचिका
		</p>
	<p>
	  श्रीस्वामी हरिदास जी महाराज ९५ वर्ष तक भूतल पर विराजे तथा २५ वर्ष की आयु में आपने वैराग्य लिया ।
	</p>

	<blockquote cite="#" class="lyrics">
			गृह में वर्ष पचीस बिताये, फिर वैराग्य त्याग उपजाये ।</br>
			सत्तर वर्ष कीन्ह बनवासा, गुप्त भाव कीन्हा परकासा ॥</br>
		</blockquote>
		<p>—निजमत सिद्धांत मध्य खण्ड - पृष्ठ २०६ - दोहा ११८ के उपरांत</p>

	<blockquote cite="#" class="lyrics">
			मुदित विराजे रहे महि पर, वर्ष पांच नव नीकै ।</br>
			गेह वास पच्चीस वर्ष भरि, भयौ मोद सबहि कै ॥२॥</br>
		</blockquote>
		<p>—श्री सहचरी शरण देव जू महाराज कृत आचार्य उत्सव सूचिका</p>
	<p>
	  श्रीस्वामी हरिदास जी के गुरु जी का नाम आसुधीर देव जू था ।
	</p>

	<blockquote cite="#" class="lyrics">
			आसू कौ रसिक रस रीत हू में रस पियें ।</br>
		</blockquote>
		<p>—श्रीस्वामी बिहारिन देव जू महाराज</p>

	<blockquote cite="#" class="lyrics">
			आसुधीर उद्योत कर रसिक छाप हरिदास की ।</br>
		</blockquote>
		<p>—श्रीनाभा दास जी कृत भक्तमाल</p>

	<blockquote cite="#" class="lyrics">
			बार-बार बन्दन करी, बदत भये यह बैंन ।</br>
			अच्युत कुल मो कहाँ करौ, तब उपजै चित चैंन ॥</br>
			आसधीर हँसि बदत सुवानी, जो तुम कही सवै हम मानी ॥</br>
		</blockquote>
		<p>
			—निजमत सिद्धांत मध्य खण्ड -  पृष्ठ २०५, २०६
		</p>

	<p>
	  स्वामी श्री रसिकदेव जी कृत संस्कृत की आचार्य परम्परा में एक श्लोक है :- 
	</p>
	<blockquote cite="#" class="lyrics">
		आशुधीरस्य शिष्यो यो हरिदासः प्रकीर्तितः । </br>
		अनन्याधिपतिः श्रीमान् गुरुणाञ्च गुरुः प्रभुः ॥ </br>
		</blockquote>
		<p>
			श्री रसिकदेव जी अष्टाचार्यों की श्रंखला में छठे आचार्य हुए हैं । आपका समय सं० १७५८, ई.सन् 1701 तक । आपकी बात को सन्देहात्मक मानने का कोई कारण नहीं । यही नहीं ! रसिक देव जी के गुरु स्वामी नरहरिदेव जी ने संस्कृत की अपनी "गुरु प्रणालिका" में लिखा है : 
		</p>
	<blockquote cite="#" class="lyrics">
			सनाढ्यो हरिदासाऽर्यो रसिकानां शिरोमणिः । </br>
			पञ्चविंशतिवर्षाणि न्युवासपितृसद्मनि ॥ </br>
			ततः स्वजनंगेहादौ मोहं हित्वा वनं गतः । </br>
			ध्यायन् हरिपदाम्भोजं रेजे सप्ततिवत्सरान् ॥ </br>
		</blockquote>
		<p>
			इससे ज्ञात होता है कि स्वामी हरिदास जी सनाढ्य ब्राह्मण कुल में उत्पन्न हुए थे । श्री आशुधीरदेवजी सारस्वत ब्राह्मण थे । अतः वे स्वामी जी के गुरु हो सकते हैं, पिता नहीं । श्री नरहरिदेव जी का काल सं० १६४० से १७४१ तक है जो स्वामी जी के समय के अत्यन्त निकट है । अतः उनके कथन में भूल की सम्भावना नहीं के बराबर है । यह साक्ष्य स्वामी जी की जाति और गुरु के विषय में अत्यन्त प्रामाणिक है । 
		</p>
	<p>
			इसके समर्थन में तथा <strong>बिहारी जी के तथाकथित पुजारियों के मिथ्या प्रचार के विरोध में श्री बिहारिनदेव जी व श्री हरिराम व्यास जी की वाणी</strong> 
	</p>
	<p>
	  स्वामी जी के समसामयिक श्री व्यास जी थे, जो उन पर बड़ी श्रद्धा रखते थे उनका एक पद है :- 
	</p>
	<blockquote cite="#" class="lyrics">
			"कर्मठ गुरु सकल जग बाँध्यौ करम धरम उरझाये । </br>
			काका, बाबा, घर गुरु कीनैं घर ही कान फुकाये ॥ </br>
			जिन कै भक्ति कहाँ तें आवै साधु न मन में भाये ।" </br>
		</blockquote>
		<p>
			<strong>भावार्थ</strong> व्यास जी कहते हैं कि जो, अपने काका, बाबा, पिता आदि को गुरु बनाते है उनके हृदय में भक्ति नही आ सकती है ।
		</p>
		<p>
			यदि स्वामी जी के पिता ही उनके गुरु होते तो " व्यास जी " इतना बड़ा आक्षेप कदापि नहीं कर सकते थे । “घर गुरु" करने वालों के जीते जागते उदाहरण उनके समक्ष वे ही होते । 
		</p>

	<p>
			यही नहीं; स्वामी विहारिनदेव जी ने भी घर में ही गुरु करने वालों की निन्दा निम्नलिखित साखी में की है :- 
	</p>
	<blockquote cite="#" class="lyrics">
			"घर ही में गुरु घोरियै मुख नेक मिठाई नाँहि । </br>
			पासंग चढ़े न लाट कैं ताहि चैंटा माषी पाँहि ॥" </br>
		</blockquote>
		<p>
			श्री विहारिनदेव जी स्वामी हरिदास जी के परशिष्य थे । यदि स्वामी जी ने अपने पिता से ही दीक्षा ली होती तो उनका आक्षेप सीधा स्वामी जी पर पड़ता। अपने दादा - गुरु के प्रति एक समकालीन परशिष्य इतनी धृष्टता नहीं कर सकता । 
		</p>
		<p>
			<strong>अतः श्री आशुधीरदेव जी स्वामी हरिदास जी के केवल गुरु ही थे, पिता नहीं ।</strong>
		</p>

	<p>
			यदि श्री जगन्नाथ सारस्वत जी स्वामी हरिदास जी के अनुज होते या स्वामी जी स्वयं उन्हें श्री बाँके बिहारी जो की सेवा प्रदान कर जाते तो इन बातों का उल्लेख किसी न किसी समसामयिक महानुभाव की किसी भी रचना में किसी न किसी प्रकार अवश्य ही होता । किन्तु समकालीन और अनन्तरवर्ती सभी साक्षियाँ मौन हैं। तो क्या स्वामी जी के अनुज इतने नगण्य थे ? जब अन्य आचार्यों एवं महात्माओं के शिष्यों, वंशधरों और कुटुम्बियों का उल्लेख अनेक रचनाओं में पाया जाता है तो "रसिक - अनन्य - नृपति" के अनुज इतने विस्मृत क्यों रह गए ? यह तो बड़े आश्चर्य और संशय की बात है ! 
	</p>
	<p>
			<strong>स्वामी जी ने अपने जीवनकाल में तो श्री बाँकेबिहारी जी की सेवा किसी और को दी ही नहीं</strong> । 
	</p>

	<p>
	  व्यास जी ने लिखा भी है :- 
	</p>
	<blockquote cite="#" class="lyrics">
			कुंज बिहारी सेये बिनु जिन, छिन न करी काहू की आस ॥ </br>
			सेवा सावधान अति जान, सुघर सरस गावत दिन रास । </br>
			<u>प्रीत रीत कीनी सबही सों, किए न खास खवास</u> । </br>
			<u>अपनौ व्रत इह ओर निवाह्यौ, जब लगि कण्ठ उसास</u> ॥ </br>
		</blockquote>
		<p>
			इस पद से स्पष्ट ज्ञात होता है कि स्वामी जी ने श्री बिहारी जी की सेवा के अतिरिक्त क्षण भर भी अन्य किसी की आशा नहीं की । वे अत्यन्त सावधानी से सेवा कार्य करते थे और क्षण भर भी उससे विलग नहीं होते थे । उनका प्रेम सबके प्रति समान था । <u>उन्होंने किसी को भी अपना "खास खवास" नहीं बनाया और अपने व्रत को जीवन पर्यन्त निवाहा</u> । 
		</p>
		<p>
			इस पद से क्या यह ध्वनि नहीं निकलती कि स्वामी हरिदास जी ने अपने जीवनकाल में किसी भी तथाकथित भ्राता या अन्य किसी वंशज या शिष्य को बाँके बिहारी जी की सेवा नहीं दी । यदि श्री जगन्नाथ जी स्वामी जी के अनुज होते और स्वामी जी उन्हें सेवा प्रदान कर जाते तो व्यास जी कदापि ऐसा न लिखते । "जब लगि कण्ठ उसास" से स्पष्ट ज्ञात होता है, कि इस पद की रचना स्वामी जी के निकुंज-प्रवेश के उपरान्त हुई है ।
		</p>
	</section>

	<!-- Siddhant Ratnakar - Preface, 26 of 37 pages  -->
	<section>
	<h2 id="siddhant-ratnakar-bhumika-26pgs">तुलनात्मक विश्लेषण</h2>

	<article>
		<h6 class="align-center">श्री निकुञ्जविहारिणे नमः</h6>
		<h5 class="align-center">॥ रसिक अनन्यनृपति श्रीस्वामी हरिदासो विजयते ॥</h5>
		<h4 class="align-center">सिद्धान्त-रत्नाकर</h4> 
		<ul class="align-right">
			<li>प्रकाशक :-</li>
			<li>श्री निम्बार्क - शोध- मण्डल, वृन्दावन</li> 
			<li>सम्पादक-- विश्वेश्वरशरण</li> 
		</ul>
	</article>

	<article style="page-break-after: always">
		<h3 class="align-center">भूमिका</h3>
		
		<p>
			अखिल रसामृत मूर्ति श्री श्यामाश्याम की माधुर्योपासना की परम्परा अति प्राचीन है । इसका सर्व प्रथम संकेत मिलता है श्रीनिम्बार्काचार्य की 'दश श्लोकी' में, जहाँ वे सहस्त्रों सखियों से परिसेवित श्री वृषभानुजा का स्मरण करते हैं । श्री वृन्दाविपिन के रसमय वैभव के गायक पीयूषवर्षी श्रीजयदेव ने इसी परम्परा का अनुशीलन कर रसिक जनों को आप्यायित ( तृप्त) किया था । और इसी रसका विलक्षण परिपाक हुआ अनन्यरसिक - शेखर स्वा० श्री हरिदास जी की वाणी में, जिन्होंने ब्रजरस से भी परे गूढ़ाति गूढ़ नित्य-विहार रस के बाँके पथ की प्रतिष्ठा की ।
		</p>
		<p>
			स्वामी हरिदास जी जैसे महानुभावों ने अपनी मन्त्ररूपा वाणियों में अपनी उपासना के सिद्धांतों को प्रकट किया एवं अपने पदों ही  के द्वारा अपने उपास्य को रिझाया । ये वाणियाँ केवल उपासना के उद्देश्य से ही लिखी गई थीं; किन्तु आज का युग एक और दृष्टि से भी उनका रसास्वादन करता है और सर्व साधारण में तो आज इन वाणियों के मान-सम्मान का यही सब से बड़ा मापदण्ड बन गया है । वह दृष्टि है - साहित्यक महत्ता की दृष्टि, काव्य-सौष्ठव का मूल्यांकन । जहाँ एक ओर उपासकों' के लिये ये वाणियाँ उपास्य के समान ही पूजनीय हैं वहाँ सर्व साधारण पाठकों को अपने संगीत एवं साहित्य की कलात्मकता एवं सरसता से आकर्षित एवं रसविभोर करती रहती हैं । हिन्दी और विशेषतः ब्रजभाषा अपने साहित्य की समृद्धि के लिये इन भक्तों और सन्तों की चिर ऋणी है । 
		</p>
		<p>
			भक्तिकाल हिन्दी-साहित्य का स्वर्णकाल रहा है। सूर, तुलसी और कवीर ने हिन्दी को जो कुछ दिया उस कोटि का उतना अगली शताब्दियों के सारे कविगण मिलकर न देसके होंगे । (1)भक्तिकाल में भी कृष्णभक्ति शाखा की देन मात्रा और कोटि ( Quantity & Quality ) दोनों में विशिष्ट रही । 
		</p>
		<p>
			भगवल्लीला - गायकों में सूरदास से पूर्ववर्ती प्रायः तीन कवियों का उल्लेख किया जाता है- संस्कृत कवि जयदेव, मैथिल कोकिल विद्यापति और बँगला के चण्डीदास । महाप्रभु श्रीचैतन्यदेव प्रेमावेशमें तन्मय होकर इन तीनों के मधुर पदों का ही गान किया करते थे। श्री चैतन्यदेव अथवा उनकी आज्ञा से वृन्दावन आये हुए षड् गोस्वामी रूपसनातनादि अपने साथ इन पदों को भी निश्चित रूप से लाए होंगे । इस प्रकार गेय पदों की यह परम्परा अपनी उत्सभूमि पूर्वीभारत से पश्चिमी भारत में आई होगी ।(2) ऐसा विद्वानों का अनुमान है। 
		</p>
		<p>
			सूरदास को ब्रजभाषा का प्रथम कवि माना गया है । किन्तु "उनके पद इतने सुन्दर और कला-पूर्ण हैं कि सहसा यह विश्वास नहीं होता कि यह रचना ब्रजभाषा की पहली रचना है । (3)सूरसागरके पद
		</p>
		<hr>
		<p>
			(1) जो कुछ रहा सा अँधरा कहिगा, कठवड कहेसि अनूठी । </br>
				बचाखुचा सब जुलहा कहिगा, और कही सब जूठी ॥ —लोकोक्ति </br>
			(2) डा० हजारीप्रसाद द्विवेदी ; हिन्दी साहित्य पृ० सं० १६८ </br>
			(3) डा० हजारीप्रसाद द्विवेदी वही, पृ० १७०
		</p>
	</article>
	<article style="page-break-after: always">
		<p class="original-pg-no">( २ )</p>
		<p>
			ही ब्रजभाषा के प्रथम गेय पद हैं या नहीं, इस बात पर विवाद करने को न तो यहाँ स्थान ही है न आवश्यकता ही। पर हाँ, इतना अवश्य कहा जा सकता है कि इस प्रश्न पर विचार करते समय स्वामी हरिदास जी एवं गोस्वामी श्री हितहरिवंश जी के पदो को, जो सूरसागर के निर्माण से कुछ समय पूर्व ही रचे गए थे, एकदम विस्मृत कर देना ठीक न होगा । तब हम "सूरदास व्रजभाषा के प्रथम कवि है" इसे सुधार कर यह भले ही कहें कि सूरदास व्रजभाषा के प्रथम महाकवि हैं।
		</p>
		<p>
			गोस्वामी श्रीहितहरिवंश के पद अपनी सरसता एवं माधुर्य में जयदेव एवं विद्यापति से किसी भी दशा में न्यून नहीं। स्वामी श्री हरिदास जी अपने समय के सर्व श्रेष्ठ गायक थे और तानसेन के गुरु । उनक पद संगीत की दृष्टि से उत्कृष्ट है पर अर्थ की दृष्टि से बड़े गूढ़ और गम्भीर । इस प्रकार गेय लीला-पदों की परम्परा में इस "हरियुगल" का स्थान भी अन्यतम है ।
		</p>
			वास्तव में १६ और १७ वीं शताब्दी में वृन्दावन भक्ति और साहित्य का केन्द्र बन गया था। रूप, सनातन और जीव आदि गोस्वामियों ने संस्कृत में तथा स्वामीहरिदास, श्रीहित हरिवंश, व्यासादिक ने ब्रजभाषा में कृष्णलीला कीर्त्तन से जो माधुर्य धारा प्रवाहित की उसने साहित्यसिन्धु उफना दिया । किन्तु यह सब किया उन्होंने स्वान्तः सुखाय ही क्योंकि - "वे अपने रंग में मस्त रहने वाले थे । तुलसी दास जी के समान लोक-संग्रह का भाव उनमें न था ।(1) इन महात्माओ में स्वामी श्रीहरिदास जो  अनन्य शिरोमणि थे । अपने कुंजविहारी की सेवा के अतिरिक्त और किसी विश्वविलास से उन्हें कुछ मतलब ही न था ।(2) इसी कारण उनके पदों की संख्या भी सब कुल १२८ ही है । 
		</p>
		<p>
			स्वामी श्री हरिदास जी ने उपासना क्षेत्र में अपने को सर्वथा भिन्न कर लिया था। जब कि रूप-सनातन आदि ने श्रीकृष्ण की व्रज-लीलाओं का गान किया और गोस्वामी श्रीहित हरिवंश जी ने वृन्दावन की लीलाओं का, स्वामीजी ने केवल अपने को निकुञ्ज विहार की केलि-कथा तक ही सीमित रखा ।  (3) इस प्रकार स्वामी जी ने अपने भाव और रस को ब्रज-रस से भी सूक्ष्म तथा भिन्न बना दिया ।
		</p>
		<p>
			भारतीय महापुरुषों में आत्म-गोपन की प्रवृत्ति प्रारम्भ से ही रही है । अपने जन्म-समय कुल, जन्मस्थान आदि के बारे में अधिकांश में सभी मौन रहे हैं । यह मनोवृत्ति यहाँ तक बढ़ी कि न जाने कितने महाकवियों ने वेदव्यासादि महापुरुषों के ग्रन्थों में अपनी रचनाओं का समावेश अथवा प्रक्षेप करके अपना अस्तित्व सदा के लिए लुप्त कर दिया । वेदव्यास ही क्यों भास, कालिदास, सूर, तुलसी किसी के बारे में भी तो हमें निर्विवाद रूप में कुछ ज्ञात नहीं । 
		</p>
		<p>
			अनिश्चय और अपरिचय के इस अन्धकार में स्वामी जी भी अपवाद नहीं । उनके बारे में भी प्रायः सभी बात अनिश्चित सी हैं । अभी तक निश्चित और सर्वमान्य हैं तो केवल यही कि वे ९५ वर्ष तक इस धराधाम को पवित्र करते रहे, निधिवन से श्री बाँके बिहारी जी सरीखी अमूल्य निधि प्रकट करके अपने निवास से उन्होंने उसे रसिकों की हृदयनिधि बना दिया। बस, इतना भर ही तो । 
		</p>
		<hr>
		<p>
			(1) रामचन्द्र शुक्ल, हिन्दी-साहित्य का इतिहास पृ० १६४ । </br>
			(2) अनन्य नयति श्रीस्वामी हरिदास- व्यास वाणी । </br>
			(3) रूप सनातन वृज कह्यौ श्रीवृदावन हरिवंस | </br>
			नित्य-विहार उपास में, श्री हरिदास प्रसंस ॥ ( रूपखी की वाणी )
		</p>
	</article> 
	<article style="page-break-after: always"> 
		<p class="original-pg-no">( ३ )</p>
		<p> 
			बाकी सब विवाद ग्रस्त हैं-जन्मकाल, जन्मस्थान, माता-पिता और सम्प्रदाय  इनमें से किसी  एक पर भी तो मतैक्य नहीं। तो किया क्या जाय ? जो भी तर्क और तथ्य सामने है सतर्कता पूर्वक छानबीन करनी होगी तथा निष्कर्ष निकालने होंगे। 
			और यह कोई आसान कार्य नहीं। तर्क-कुतर्क, वाद-विवाद एवं वितण्डावाद से इस मामले को इतना नाजुक बना दिया गया है कि हाथ डालते भय लगता है। परस्पर कीचड़ उछालकर समालोचना के राजमार्ग को इतना पंकिल और बिछलना कर दिया गया है कि पैर रखते भय होता है । जरा फिसले और कीचड़ में सने । बस फिर तो वही है - समालोचक का चिर प्राप्य - अपर पक्ष  के आक्रोश और उपालम्भ । खैर, भय और कष्ट के होते हुए भी मार्ग कभी अवरुद्ध नहीं होते । न्याय और निष्पक्षता के शिला-खण्डों पर चरण रखकर दुर्गन्धित पंक से अपना रंग बचाते हुए सत्य-सौध के द्वार तक पहुँचा जा सकता है । यही चेष्टा यहाँ की जायगी । 
		</p>
		<p>
			श्रीस्वामी जी के विषय में समय-समय पर अनेक प्रबन्ध प्रकाशित हुए हैं। इनमें सब से नवीन श्री कुंजबिहारी पुस्तकालय, वृन्दावन द्वारा प्रकाशित "श्रीकेलिमाल" की भूमिका है, जिसके लेखक हैं 'मानस - मणि' के विद्वान सम्पादक श्री सुदर्शन सिंह 'चक्र' । चक्र जी हिन्दी के अनुभवी लेखक हैं और आपने बड़े अध्ययन के पश्चात् उपर्युक्त भूमिका लिखी है। 'विद्वान् लेखक ने यथा-साध्य ऐतिहासिक खोज की, समीचीन चेष्टा की है। (1) अतः इस भूमिका से पूर्व प्रकाशित स्वामी जी विषयक सभी सामग्री एवं प्रमाणों पर श्री चक्र जी ने गम्भीरता पूर्वक विचार किया है और मत स्थापन का प्रयत्न- किया है । यद्यपि वे अपने मत के अकाट्य होने का दावा नहीं करते। अतः चक्र जी की भूमिका पर ही पुनर्विचार कर लेने से श्रीस्वामी हरिदास जी से सम्बन्धित अधुनातन सभी प्रश्नों पर विचार हो गया, ऐसा माना जा सकता है। 
		</p>
		<p>
			श्री स्वामी जी महाराज के अनुवर्तियों की परम्परा आजतक अविच्छिन्न रूप से चली आ रही है । सुनाजाता है कि श्रीस्वामी जी ने केवल विरक्तो को ही शिष्य बनाया जिनकी श्रृंखला टट्टी- संस्थान, रसिक बिहारी तथा गोरेलाल जी आदि स्थानों में वर्तमान है। टट्टी-संस्थान में स्वामीजी के करुवा, गूदड़ी और बाँकी सुरक्षित हैं । किन्तु उनके सेव्य श्री बाँकेबिहारी एवं निवास-स्थल श्री निधुवन के अधिकांश स्थान  पर उन गोस्वामिगणो का अधिकार है, जो अपने को श्रीस्वामी जी का वंशज बताते हैं । 
		</p>
		<p>
			बस, झगड़ा यहीं से प्रारम्भ होता है । विरक्त शिष्यगण यह सिद्ध करने की चेष्टा करते हैं  गोस्वामीगण स्वामी जी के वंशज नहीं, जबकि गोस्वामी लोग यह कहते हैं कि उनके पूर्वज श्रीजगन्नाथ जी स्वामी जी के अनुज थे । इन्हीं प्रमाणों को सिद्ध करने के लिए सभी प्रकार की उचित और अनुचित चेष्टाएँ कीगई हैं, स्वामी जी से सम्बन्धित प्रायः सभी बातों को विवादग्रस्त बना दिया गया है। दोनों पक्षों के प्रमाणों तथा अन्यान्य उपलब्ध सामग्री के आधार पर अब यह जानने की चेष्टा की जायगी कि वास्तविक तथ्य क्या है ? पहले स्वामी जी से सम्बन्धित सभी विवादग्रस्त विषयों पर विचार कर लेना ही उचित होगा, तभी उनके जीवन की प्रामाणिक झाँकी प्रस्तुत की जा सकती है। अतः अब उनके जन्म -काल, जन्मकुल, जन्मस्थान एवं सम्प्रदाय के बारे में क्रमशः विचार किया जायगा । 
		</p>
		<hr>
		<p>
			(1) “श्रीकेलिमाल” प्रकाशक श्रीकुञ्जबिहारी पुस्तकालय प्र० सं० ४२ 
		</p>
	</article>
	<article style="page-break-after: always">
		<p class="original-pg-no">( ४ )</p>
		<p>
			<strong>जन्म-काल -</strong> </br>
			श्रीस्वामी हरिदास जी के जन्मकाल के सम्बन्ध में तीन-मत अभी तक प्रकाश में आए हैं, जो इस प्रकार हैं :- </br>
			१ - " भक्तसिन्धु " के आधार पर जन्म संवत् १४४१ । </br>
			२ - गोस्वामि-वर्ग द्वारा प्रमाणित जन्म-सम्वत् १५६९ । </br>
			३ - श्रीस्वामी जी के परम्परानुवर्ती महानुभावों द्वारा कथित जन्म सम्बत् १५३७ । 
		</p>
		<p>
			श्रीस्वामी जी की ९५ वर्ष की परमायु और २५ वर्ष की अवस्था में वैराग्य सभी लोगों द्वारा मान्य है । यह मान्यता निजमतसिद्धान्त के अतिरिक्त अन्य लोगों ने किस आधार पर बनाई है, यह कहा नहीं जा सकता । 
		</p>
		<p>
			" भक्त - सिन्धु" का सम्वत् इतिहास से मेल नहीं खाता । यह निर्विवाद है कि अकबर अपने जीवन में स्वामी जी के दर्शन करने अवश्य आया था । अकबर का जन्म सम्वत् १५९९ और मृत्यु सम्वत् १६६२ है । भक्तसिन्धुकार द्वारा मान्य सम्वत् के अनुसार तो स्वामीजी के तिरोधान तक अकबर का जन्म भी नहीं होता । अतः यह गलत हैं । 
		</p>
		<p>
			गोस्वामि-वर्ग द्वारा सिद्ध सम्वत् १५६९ के पक्ष में मुख्यत: तीन प्रमाण दिए गए हैं :- </br>
			१ – उत्तर-प्रदेश- सरकार द्वारा सम्वत् २००६ के हरिद्वार - कुम्भ के अवसर पर प्रकाशित पुस्तिका में 
			श्रीस्वामी जी का परिचय | </br>
			२ – “मिराते-सिकन्दरी वा मिराते-अकबरी" का प्रमाण | </br>
			३ – तानसेन की जीवन- घटनाओं से मिलान । 
		</p>
		<p>
			आइए, पहले इन्हीं तीनों बातों पर विचार करलें । 
		</p>
		<p>
			उत्तर प्रदेशीय सरकार द्वारा प्रकाशित पुस्तिका कोई प्रामाणिक वस्तु नहीं, जिसका इतने बड़े कार्य के लिए प्रमाण स्वरूप उल्लेख किया जा सके । वह तो प्रचारार्थ लिखाया हुआ एक पेम्फलेट मात्र है | बिहारी जी के मन्दिर और गोस्वामिगणों को ही स्वामी जी से सम्बन्धित प्रत्येक बात की जानकारी का स्रोत समझकर सरकार ने वहाँ से प्रेषित सामग्री को छाप दिया है । इन साहित्यिक या धार्मिक विवादों की न तो सरकार को कुछ जानकारी ही होगी और न रुचि । जैसा भेजा गया, छप गया । इसे प्रमाण के लिए उपस्थित करना हास्यास्पद सा है । 
		</p>
		<p>
			"मिराते - सिकन्दरी" वास्तव में एक बहुत बड़ा प्रमाण है । पर दुर्भाग्य से उसमें स्वामी जी का कहीं नामोल्लेख तक नहीं । मैंने फजलुल्ला लुतफुल्ला फरीदीं का धर्मपुर से प्रकाशित उक्तग्रन्थ का अविकल अंग्रेजी अनुवाद सारा छान मारा मगर स्वामी जी के नाम का दर्शन तक न हुआ, जन्म सम्वत् दूर की बात है । आश्चर्य की बात तो यह है कि इस ग्रन्थ की केवल एक ही जिल्द है । एक से अधिक जिल्दें तो हैं ही नहीं। फिर न जाने कैसे चक्र जी ने छठी जिल्द की बात लिखडाली है । या तो 
		</p>
	</article>
	<article style="page-break-after: always">
		<p class="original-pg-no">( ५ )</p>
		<p>
			उन्होंने किसी से सुनकर ही बिना छानबीन किए लिख दिया है और यदि जानकर लिखा है तो सफेद झूठ है । 
		</p>
		<p>
			तानसेन का जन्म सम्वत् १५७७ माना जाता है । उन्होंने सम्वत् १६१९ में (1) अकबर के दरबार में प्रवेश किया न कि सं० १६२१ में । यदि बीस वर्ष की आयु तक भी स्वामीजी से शिक्षा प्राप्त की हो, जैसा कि चक्र जी का मत है, तो भी ठीक ही मेल मिल जाता है । संवत् १५३७ में यदि हम स्वामी जी का जन्म मानते हैं तो तानसेन के जन्म के समय उनकी अवस्था ४० वर्ष की थी । बीस वर्ष की अवस्था तक तानसेन ने उनके पास शिक्षा पाई, अर्थात् जब स्वामी जी लगभग ६० वर्ष के हुए तब तक तानसेन उनके निकट रहे । सं० १६१९ में तानसेन को राज-सम्मान मिला। इसके भी लगभग १३ वर्ष बाद तक स्वामी जी वर्त्तमान रहे, जो तानसेन के लिए अकबर को लेकर वृन्दावन आने और स्वामी जी के दर्शन करने के लिए पर्याप्त है । 
		</p>
		<p>
			अकबर का जन्म-सम्वत् १५९९ है । तानसेन के दरबार - प्रवेश के समय बादशाह कीं अवस्था बीस साल की थी । स्वामी जी का सम्वत् यदि १५३७ मानते हैं तो उनके तिरोधान के समय अकबर की अवस्था ३३ साल की ठहरती है जो ठीक भी ज्ञात होती है; क्योंकि यदि स्वामी जी अकबर के जीवन के उत्तर-काल में वर्त्तमान रहते तो आईने-अकबरी आदि समकालीन ग्रन्थों में उनका कम-से-कम नामोल्लेख तो अवश्य हीं होता । सम्वत् १६२७ में अकबर के वृन्दाबन आगमन का उल्लेख मिलता है | (2) सम्भवतः तभी उसने तानसेन के साथ स्वामी जी के दर्शन भी किए होंगे । उस समय उसकी आयु लगभग २८ वर्ष की थी । 
		</p>
		<p>
			अकबर की धार्मिक जिज्ञासा तथा उदार-वृत्ति "दीनइलाही - मत" के चलाने ( अर्थात् सं० १६३२ वि० ) (3) से पूर्व अत्यन्त प्रबल थी । तब वह सन्त-महात्माओं तथा फकीरों से बहुत मिलता- जुलता था । अपने राज्यकाल के १९ वे, २० वे तथा २१ वें साल में ( अर्थात् सं० १६३१ से ३३ तक ) प्रतिवर्ष वह आगरा से अजमेर भी गया था | (4)
		</p>
		<hr>
		<p>
			(1) डा० सुनीति कुमार चाटुर्ज्या ऋतम्भरा तथा अकबर-नामा भाग १, पृ० ३७६-८० । </br>
			
			(2) Indeed in 1570 ( =1627 V. S. ) the fame of the Vrindaban Gosains had spread so for abroad that the emperor himself was induced to pay them a visit. Here he was taken blind folded into the sacred enclosure of the Nidhiban, the actual Vrinda grove to which the town owes its name, and so marvellous a vision was revealed to him that he was fain to acknowledge the place as holy ground, the attandant Rajas expressed a wish so erect a series of buildings more worthy of local divinity and having attained the cordial support of the sovereign built the four celebrated temples of Govind Deva, Gopinath, Jugal Kishor and Madan Mohan in honour of the event. -Gazettier of Muttra ( pp. 191 ) </br>
			(3) भारत का धार्मिक इतिहास, पृ० ३१० । </br>
			(4) अकबर - नामा, नवलकिशोर प्रेस, लखनऊ ।
		</p>
	</article>
	<article  style="page-break-after: always">
		<p class="original-pg-no">(६)</p>
		<p>
			जिन स्वामी हरिदास जी पर सम्राट् अकबर की इतनी श्रद्धा थी उनकी तनिक भी चर्चा किसी भी समकालीन ग्रन्थ में क्यों नहीं मिलती ? इसका प्रथम कारण तो यह हो सकता है कि अकबर-कालीन सभी इतिहास कट्टर मुसलमानों द्वारा लिखे गए हैं। अतः अपनी संकीर्णता एवं कट्टरता के कारण उन्होंने अकबर की स्वामी जी के प्रति श्रद्धाभक्ति का उल्लेख नहीं किया। दूसरी सम्भावना यह है कि यह इतिहास अकबर के जीवन के उत्तरकाल में लिखे जाने प्रारम्भ हुए हों। स्वामीजी का निकुंज-लाभ इन इतिहासकारों से बहुत पूर्व हो जाने के कारण उनका उल्लेख रह गया हो । यों तो अष्टछाप के प्रसिद्ध कवि कुम्भनदास के सीकरी जाने और अकबर को पद(1) सुनाने की घटना बड़ी प्रसिद्ध है। पर उसका वर्णन भी किसी भी मुगल-इतिहासकार ने नहीं किया। अतः यही अनुमान होता है कि अपनी कट्टरता के कारण ही मुसलमान इतिहासकार ने किसी भी ऐसी घटना का उल्लेख जानबूझकर नहीं किया, जिससे उनके मुसलमान बादशाह पर हिन्दू सन्तों और भक्तों का प्रभाव प्रकट हो । 
		</p>
		<p>
			इस प्रकार हम देखते हैं कि स्वामी जी का जन्म सम्वत् १५६९ मानने के लिए कोई ठोस प्रमाण सामने नहीं है। 
		</p>
		<p>
			दूसरा पक्ष स्वामी जी का जन्म मानता है सम्वत् १५३७ में और इसके प्रमाण दिए जाते हैं किशोरदास जी कृत "निजमत सिद्धान्त", श्री सहचरिशरण कृत “गुरु प्रणालिका तथा आचार्योत्सव", और ब्रह्मचारी बिहारीशरण जी द्वारा सम्पादित "निम्बार्क माधुरी ।" 
		</p>
		<p>
			यह ठीक है कि किशोरदास जी ने सम्वतों में भूलें की हैं और चक्र जी ने जो दो प्रमाण दिए हैं वे बिलकुल सही हैं। पर साथ ही यह भी न भूलना चाहिए कि किशोरदास जी इतिहासकार नहीं, कवि हैं। उनका साहित्य बहुत विस्तृत है और शायद लगातार लिखते चले जाने की धुन में उन्हें दुहराने का भी ध्यान नहीं रहा है। स्वामी सरसदेव जी का जन्म सम्वत् १६६१ और तिरोधान सं० १६८३ लिखकर भी उनकी आयु ७२ वर्ष लिखने वाले महानुभाव को भला हम क्या कहें ? । निश्चय ही यह असावधानी है, चाहे स्वयं किशोरदास जी की अथवा प्रकाशक, मुद्रक या किसी और की । जो जरा भी जोड़-बाकी जानता होगा वह इतनी छोटी (या बड़ी ! ) भूल नहीं कर सकता । अतः पूर्वापर प्रसंग जोड़ने से सरसदेवजी का जन्म सम्वत् इकदश ( न कि इकसठ ) निकल आता है जिस में न तो उनके जन्म के पूर्व ही उनके गुरुदेव श्री बिहारिन- देव जी के निकुब्ज प्रविष्ट हो जाने का झगड़ा रहता है और न गणित की भूल ही । सहचरिशरण जी ने भी यही १६११ सं० लिखा है। सम्भव है मूलप्रति में 'इकदश' पाठ रहा हो जो प्रतिलिपिकारों ने 'इकसठ' कर डाला हो । 
		</p>
		<p> 
			कोई महाशय यह सन्देह कर सकते हैं कि सहचरिशरण जी किशोरदास जी के बाद हुए हैं अतः उन्होंने इसे ठीक कर दिया है। परन्तु सहचरिशरण जी की “गुरुप्रणालिका” “भगवत रसिक की वाणी” के साथ पहले ही प्रकाशित हो चुकी है और 'निजमत-सिद्धान्त' उसके एक वर्ष बाद । इससे सिद्ध होता है 
		</p>
		<hr>
		<p>
			(1) सन्तन कहा सीकरी सों काम । </br>
				आवत जात पनहिया टूटी, बिसरि गयौ हरिनाम । </br>
				जिनौ मुख देखे डर लागत, तिनकों करनी परी सलाम ॥ 
		</p>
	</article>
	<!-- 
		( ६ ) 
		जिन स्वामी हरिदास जी पर सम्राट् अकबर की इतनी श्रद्धा थी उनकी तनिक भी चर्चा किसी भी समकालीन ग्रन्थ में क्यों नहीं मिलती ? इसका प्रथम कारण तो यह हो सकता है कि अकबरकालीन सभी इतिहास कट्टर मुसलमानों द्वारा लिखे गए हैं। अतः अपनी संकीर्णता एवं कट्टरता के कारण उन्होंने अकबर की स्वामी जी के प्रति श्रद्धाभक्ति का उल्लेख नहीं किया। दूसरी सम्भावना यह है कि यह इतिहास अकबर के जीवन के उत्तरकाल में लिखे जाने प्रारम्भ हुए हों । स्वामीजी का निकुंज - लाभ इन इतिहासकारों से बहुत पूर्व हो जाने के कारण उनका उल्लेख रह गया हो । यों तो अष्टछाप के प्रसिद्ध कवि कुम्भनदास के सीकरी जाने और अकबर को पद सुनाने की घटना बड़ी प्रसिद्ध है । पर उसका वर्णन भी किसी भी मुगल-इतिहासकार ने नहीं किया। अतः यही अनुमान होता है कि अपनी कट्टरता के कारण ही मुसलमान इतिहासकार ने किसी भी ऐसी घटना का उल्लेख जानबूझकर नहीं किया, जिससे उनके मुसलमान बादशाह पर हिन्दू सन्तों और भक्तों का प्रभाव प्रकट हो । 
		इस प्रकार हम देखते हैं कि स्वामी जी का जन्म सम्वत् १५६९ मानने के लिए कोई ठोस प्रमाण सामने नहीं है । 
		दूसरा पक्ष स्वामी जी का जन्म मानता है सम्वत् १५३७ में और इसके प्रमाण दिए जाते हैं किशोरदास जी कृत “निजमत सिद्धान्त", श्री सहचरिशरण कृत " गुरु प्रणालिका तथा आचार्योत्सव", और ब्रह्मचारी विहारीशरण जी द्वारा सम्पादित "निम्बार्क माधुरी ।” 
		यह ठीक है कि किशोरदास जी ने सम्वतों में भूलें की हैं और चक्र जी ने जो दो प्रमाण दिए हैं वे बिलकुल सही हैं । पर साथ ही यह भी न भूलना चाहिए कि किशोरदास जी इतिहासकार नहीं, कवि हैं । उनका साहित्य बहुत विस्तृत है और शायद लगातार लिखते चले जाने की धुन में उन्हें दुहराने का भी ध्यान नहीं रहा है । स्वामी सरसदेव जी का जन्म सम्वत् १६६१ और तिरोधान सं० १६८३ लिखकर भी उनकी आयु ७२ वर्ष लिखने वाले महानुभाव को भला हम क्या कहें ? । निश्चय ही यह असावधानी है, चाहे स्वयं किशोरदास जी की अथवा प्रकाशक, मुद्रक या किसी और की । जो जरा भी जोड़ - बाकी जानता होगा वह इतनी छोटी ( या बड़ो ! ) भूल नहीं कर सकता । अतः पूर्वापर प्रसंग जोड़ने से सरसदेवजी का जन्म सम्वत् इकदश ( न कि इकसठ ) निकल आता है जिस में न तो उनके जन्म के पूर्व ही उनके गुरुदेव श्री विहारिन- देव जी के निकुन्ज प्रविष्ट हो जाने का झगड़ा रहता है और न गणित की भूल ही । सहचरिशरण जी ने भी यही १६११ सं० लिखा है । सम्भव है मूलप्रति में 'इकदश' पाठ रहा हो जो प्रतिलिपिकारों ने 'इकसठ' कर डाला हो । 
		कोई महाशय यह सन्देह कर सकते हैं कि सहचरिशरण जी किशोरदास जी के बाद हुए हैं अतः उन्होंने इसे ठीक कर दिया है । परन्तु सहचरिशरण जी की "गुरुप्रणालिका" "भगवत रसिक की वाणी" के साथ पहले ही प्रकाशित हो चुकी है और 'निजमत - सिद्धान्त' उसके एक वर्ष बाद । इससे सिद्ध होता है 
		1 सन्तन कहा सीकरी सों काम । 
		श्रावत जात पनहिया टूटी, बिसरि गयौ हरिनाम । जिनको मुख देखे डर लागत, तिनकों करनी परी सलाम ॥ 
	-->
	<article style="page-break-after: always">
		<p class="original-pg-no">( ७ )</p>
		<p>
			कि प्रकाशकों द्वारा न सो सहचरिशरण जी की 'गुरुप्रणालिका' का सम्वत् बाद में ठीक किया गया है और न " निजमत सिद्धान्त" का ही । जो जैसा मिला है वैसा ही छाप दिया गया है । नहीं तो यह बड़ा सरल कार्य था कि "निजमत सिद्धान्त" के सम्वत् को ठीक कर दिया जाता । पर किसी को नीयत में खोट होता तभी तो ! 
		</p>
		<p>
			" निम्बार्क माधुरी" का प्रकाशन तो इसके भी चौथाई शताब्दी उपरान्त हुआ है, किन्तु उसमें भी वहीं भूल विद्यमान है । विहारीशरण जी ने भी यह कष्ट नहीं किया कि एकबार सम्वतों का मिलान तो कर लें । जैसे मिले, रख दिये । 
		</p>
		<p>
			हम पहले दिखा चुके हैं कि सं० १५६९ के समर्थकों पर एक भी लिखित प्रमाण नहीं है । सारे जबानी जमा-खर्च हैं । जब कि सं० १५३७ के समर्थकों के पास सौ डेढ़ सौ वर्ष प्राचीन तो लिखित प्रमाण हैं ही। तो यह कहाँ तक उचित है कि जो केवल सुनी सुनाई कोरी बातें ही बातें हैं उन पर तो विश्वास कर लिया जाय और दूसरे पक्ष को, जिसके क़ाम लिखत पढ़त में हैं, विश्वास के अयोग्य ठहराया जाय । 
		</p>
		<p>
			स्वामी हरिदास जी के जन्मकाल पर विचार करते समय तत्कालीन अन्य रसिक - महात्माओं के सम्वतों पर भी ध्यान देना होगा । व्यास जी का एक पद है :- 
		</p>
		<p class="align-center lyrics">
			हम कब होहिंगे ब्रजवासी । </br>
			ठाकुर नन्दकिशोर हमारे ठकुराइन राधासी । </br>
			कब मिलि हैं वे सखी सहेली हरिबंसी हरिदासी ॥
		</p>
		<p>
			इससे सिद्ध होता है कि जब यह पद रचा गया तब गोस्वामी श्रीहित हरिवंश और स्वामी श्री हरिदास रसिक-समाज के सिरमौर हो चुके थे । उपर्युक्त पद व्यास जी के प्रथम वृन्दावनागमन से बाद का और पुनरागमन से पूर्व का है, क्यों कि इसमें ब्रजवास की आकांक्षा विद्यमान है । (1)
		</p>
		<p>
			गोस्वामी श्रीहितहरिवंश जी ३२ वर्ष की वयस में सं० १५९१ में वृन्दावन पधारे और १८ वर्ष विद्यमान रहे । यदि स्वामी जी का जन्म सं० १५६९ माना जाता है तो उनका गृहत्याग सं० १५९४ बैठता है अर्थात् हितजी के श्रीधाम पधारने के तीन साल पश्चात् । हितजी का निकुञ्ज प्रवेश सं० १६०९ में हुआ । व्यास जी इससे पहले ही वृन्दावन गए थे क्योंकि दोनों महानुभावों के पारस्परिक सम्मेलन के अनेक पुष्ट प्रमाण प्राप्त हैं ।(2)
		</p>
		<p> 
			उपर्युक्त पद व्यास जी ने हित जी और स्वामी हरिदासजी से भेंट होने के पर्याप्त समय पश्चात् लिखा होगा | वृन्दावन की अपनी तीर्थयात्रा के समय वहाँ की मधुर स्मृतियाँ इसमें सुरक्षित हैं । इस प्रकार 
		</p>
		<hr>
		<p>
			(1) श्री बलदेव उपाध्याय " भागवत सम्प्रदाय"; श्री वासुदेव गोस्वामी "भक्तकवि व्यास" पृ० सं० ६२ । </br>
			(2) तीर्थ यात्रा करते हुए व्यास जी सं० १५९१ में प्रथमवार संत नवलदास के साथ वृन्दावन पधारे थे । "रसिक अनन्यमाल" के लेखक ने यही समय लिखा है । ८-९ वर्ष तक विभिन्न स्थानों की यात्रा करते हुए वे ओरछा पहुँचे । वहाँ से सं० १६१२ में सदा के लिए पुनः वृन्दावन चले आए। 
			
		</p>
	</article>
	<article style="page-break-after: always">
		<!-- page has to be checked for its correctness -->
		<p class="original-pg-no">( ८ )</p>
		<p>
			हम देखते हैं कि स्वामीजी के गृहत्याग के सं० १५९४ से व्यास जी के वृन्दाबन आगमन का सम्वत् तीन वर्ष पूर्व ठहरता है, जो असम्भव है। अतः स्वामी जो का जन्मकाल सं० १५३७ मानना ही उचित है। 
		</p>
		<p>
			स्वामी जी का निकुंज प्रवेश व्यासजी के लीला- प्रवेश के पूर्व ही होगया था। इसके अनेक प्रमाण हैं।(1) अतः स्वामी जी के निकुञ्ज प्रवेश का सम्वत् १६३२ मानना ही ठीक होगा, १६६४ नहीं । विशेषकर इसलिए कि स्वामी जी और कृष्णदास का नाम साथ-साथ आया है । कृष्णदास का देहान्त १६३२ वि० के आसपास हुआ है । 
		</p>
		<p>
			स्वामी श्रीहरिदास जी का एक प्रसिद्ध शिष्य बैजू भी बताया जाता है । प्रसिद्ध इतिहासज्ञ एवं उपन्यासकार श्रीवृन्दावन लाल वर्मा के अनुसार बैजू का जन्म सं० १५२७ के लगभग हुआ था । सं० १५८३ तक वह ग्वालियर के प्रतापी राजा मानसिंह तोमर के साथ रहा । इसीकाल तक उसका स्वामी जी के सम्पर्क में आना सम्भव है क्योंकि १५८३ वि० में मानसिंह की मृत्यु के उपरान्त उसने ग्वालियर छोड़ दिया और गुजरात की ओर सुलतान बहादुर शाह के पास चला गया, जहाँ "बहादुरी- टोड़ी” बनाई । सं० १६०२-७ के आसपास उनका देहान्त हो गया । अतः इससे भी यही निष्कर्ष निकलता है कि स्वामी जी सं० १५३७ में ही प्रकट हुए थे । 
		</p>
		<p>
			मीराबाई ने कुछ पदों में "श्री बंकबिहारी" की स्तुति की है । श्रीकृष्ण के लिए 'बंक बिहारी' नाम का प्रयोग साहित्य में कहीं भी नहीं हुआ । अतः यह निश्चित है कि वे 'बंकबिहारी' स्वामी जी के ही लाड़ले ठाकुर बाँकेबिहारी हैं जो अपने नाम के एक ही निराले हैं । " मीरा एक अध्ययन" के पृष्ठ ७० पर सुश्री पद्मावती 'शबनम' ने लिखा है कि मीराबाई “वि० सम्वत् १५९५ के लगभग मेड़ता को छोड़ कर वृन्दावन की ओर चलपड़ी ।" फिर एक दिन वि० सं० १६०० के लगभग तीर्थयात्रा के हेतु वृन्दावन से भी द्वारिका की ओर चल पड़ती है ।" इससे ज्ञात होता है कि मीराबाई सं० १५९५ से १६०० वि० तक वृन्दावन में रहीं। तब श्री बाँकेबिहारी का प्राकट्य हो चुका होगा और उनकी प्रसिद्धि पर्याप्त फैल चुकी होगी । यह प्रमाणित करता है कि स्वामी जी १५३७ वि० में ही आविर्भत हुए होंगे १५६९ में नहीं । 
		</p>
		<p>
			तानसेन के विषय में हम ऊपर चर्चा कर चुके हैं। उससे भी स्वामी जी का सम्वत् १५३७ प्रमाणित होने में कोई बाधा नहीं पड़ती, बल्कि यह सिद्ध ही हो जाता है । तानसेन की मृत्यु सं० १६४६ में हुई ।(1) इसके बाद स्वामी जी का निकुंज प्रवेश १६६२ वि० में मानना जँचता नहीं । 
		</p>
		<p>
			श्री स्वामी विहारिनदेव जी का जन्म सम्वत् निजमतकारने वास्तव में गलत लिखा है । १५६१ में तो उनका जन्म किसी भी दशा में सम्भव नहीं । "निजमत - सिद्धान्त" के अनुसार ३३ वर्ष की आयु में
		</p>
		<hr>
		<p>
			१ – * " बिहारहि स्वामी बिनु को गावै " </br>
			२ – कृष्णदास हरिदास उपास्यौ वृन्दावन कौ चन्द ॥  जिन बिनु जीवत मृतक भए हम सह्यौ विपति को फन्द | तिन विनु उरको सूल मिटै क्यों जिये व्यास अति मन्द ॥ —(व्यास वाणी) </br>
			३ – “अपनौ व्रत हठि और निवाह्यौ जब लगि कण्ठ उसास" </br>
			(1) आईन - ए अकबरी ।
		</p>
	</article>
	<article style="page-break-after: always">
		<p class="original-pg-no">(९)</p>
		<p>
			श्रीविहारिनदेव जी गृहत्यागी हुए । अकबर सं० १६१३ में गद्दी पर बैठा था । अतः उनके वैराग्य का समय १६१३ के पूर्व तो असम्भव है । कम से कम यदि १६१५ भी माना जाय तो उनका जन्म सम्वत् १५८२ में ठहरता है ।
			अब्दुर्रहीम खानखाना के बँगाल आक्रमण का कोई भी जिक्र इतिहास में नहीं मिलता जिसके आधार पर श्री विहारिनदेव जी के वैराग्य धारण काल का निर्णय हो सके। उस समय यदि उनकी आयु अधिकतम ३३ वर्ष मानी जाय तब तो उनका जन्मकाल सं० १५८२ से पहले कदापि नहीं हो सकता, बाद में चाहे जितना हो । बल्कि यदि स्वामी हरिदास जी का जन्म सं० १५३७ में माना जाय तो विहारिनदेव जी का जन्म सं० १५९९ के उपरान्त नहीं हो सकता क्योंकि इस हिसाब से स्वामीजी का तिरोधान सं० १६३२ में हो जाता है । ३३ साल की अवस्था में विहारिनदेव उनकी शरण में आए। यदि उनके देहावसान के समय के आस-पास भी आए होंगे तो १५९९ वि० के पूर्व ही उनका जन्म हुआ होगा । निश्चित रूप से श्रीविहारिनदेवजी स्वामी जी के सम्पर्क में कम से कम ५ या ६ वर्ष अवश्य ही रहे होंगे । इस हिसाब से उनका काल अधिक से अधिक सं० १५९४ तक आकर ठहरता है । हमारे विचार से इसे सं० १५८५ और १५९० के मध्य में मानना ठीक होगा । 
		</p>
		<p>
			किन्तु यह कार्य एकदम गलत होगा यदि स्वामीजी के जन्म-सम्वत् को खींचकर १५६९ तक लाया जाय । श्रीविहारिनदेवजी के सम्वत् तो हरदशा में अशुद्ध ही रहते हैं चाहे स्वामीजी के सम्वत्को १५३७ माना जाय चाहे १५६९ | तो फिर क्यों न समझ लिया जाय कि स्वामी विहारिनदेव जी के ही सम्वतों में भूल है । इसका एक प्रबल कारण यह है कि स्वामी जी के सम्वत् में परिवर्तन करने से समस्त अष्टाचार्यों के सम्वतों में हेर फेर हो जाने की सम्भावना है, जबकि केवल विहारिनदेव जी के सम्वत् में परिवर्तन होने से इतना व्यापक प्रभाव नहीं पड़ता । एक दो सम्वतों में भूल या त्रुटि की गुञ्जायश रहती है, पूरी परम्परा में नहीं; विशेषकर तब, जब कि पूरी परम्परा मौखिक नहीं है । 
		</p>
		<p>
			अतः स्वामी हरिदास जी का जन्म सम्वत् १५३७ में मानने के लिए उपर्युक्त कारण पर्याप्त हैं । 
		</p>
		<p class="align-center"><strong>जन्म-तिथि</strong></p>
		<p>
			स्वामी जी की जन्म तिथि के सम्बन्ध में श्री चक्रजी ने लिखा है कि- " स्वामी हरिदास जी का जन्म सं० १५६९ पौष शुक्ला १३ शुक्रवार को हुआ था ।" इस विषय में स्वामी ललितकिशोरीदेव जी, स्वामी पीताम्बरदेव जी तथा नागरीदास जी की अनेक बधाइयाँ उपलब्ध हैं जिनमें “ भादों सुकल अष्टमी" का उल्लेख है :- 
		</p>
		<p class="align-center lyrics">
			"भादों सुकल अष्टमी भू पर प्रगटे श्री हरिदास ।" </br>
			- श्री स्वा० ललितकिशोरीदेव जी </br>
			" भादों सुकल अष्टमी के दिन भये मनोरथ पूरन काम । " </br>
			- श्री स्वामी पीताम्बरदेव जी </br>
			“श्रीवृन्दावन निजु कुंजमहल में सोभा सहज सुहाई हो । </br>
			श्री ललिता हरिदास नाम निजु प्रगट केलि दरसाई हो ॥" </br>
			"भादूं सुकल अष्टमी रसिकन हिये प्रेम झर लाई हो ॥" 
		</p>
	</article>
	<article style="page-break-after: always">
		<p class="original-pg-no">( १० )</p>
		<p class="align-center lyrics"> 
			"भादू' सुकल अष्टमी सुभ दिन सुख वारिद वरषाये जू ।”
			"महल में बाजित सुखद बधाई | 
			प्रगटी श्रीहरिदास स्वामिनी रसिक जननि सुखदाई ॥ 
			भादू सुकल अष्टमी अद्भुत सोभा कही न जाई ।" 
			<span class="align-right">आदि ।</span> 
		</p>
		<p>
			ये पद नागरीदास जी की बधाइयों की सं० १८०५ की प्रतिलिपि से उद्धृत किए गए है और इस बातके स्पष्ट प्रमाण हैं कि स्वामी श्री हरिदास जी का जन्म भादों शुक्ला अष्टमी को ही हुआ था, वार कोई भी क्यों न हो । (1)
		</p>
		<p class="align-center"><strong>जन्म-कुल एवं जन्म-स्थल</strong></p>
		<p>
			स्वामीजी के कुल एवं जन्मस्थल पर दो मत है । गोस्वामि-वर्ग का मत है कि वे "गर्ग गोत्रीय सारस्वत ब्राह्मण थे । उनके पिता श्री आशुधीर जी व माता श्रीमती गंगादेवी थीं। उनका जन्म अलीगढ़ जिले के हरिदासपुर ( हरदासपुर ) ग्राम में हुआ था ।" (2)
		</p>
		<p>
			इसके विपरीत श्रीस्वामी जी महाराज के परम्परानुवर्ती महानुभावों द्वारा कहा जाता है कि- " श्री स्वामी हरिदासजी का जन्म वृन्दावन से आध कोस पर स्थित राजपुर ग्राम में हुआ था । इनके पिताका नाम गंगाधर जी तथा माता का नाम चित्रा देवी था । ये सनाढ्य ब्राह्मण कुलोत्पन्न थे । * 
		</p>
		<p>
			जैसा कि पहले बताया जा चुका है गोस्वामियों तथा स्वामी जी के इन विरक्त शिष्यों में पर्याप्त झगड़ा हो चुका है और यह झगड़ा सं० १८४२ में अपनी चरमसीमा पर पहुँच गया था। इसके कुछ पूर्व ही टट्टी- संस्थान का निर्माण और वहाँ आचार्य गद्दी की स्थापना हुई । 
		</p>
		<p>
			प्रथम पक्ष के समस्त प्रमाण मौखिक हैं और द्वितीय पक्ष के "निजमत-सद्धान्त', 'गुरुप्रणालिका' एवं “निम्बार्क माधुरी" | जन्म कुल एवं स्थल पर विचार करते समय हम इन तीनों ग्रन्थों से भी प्रमाण नहीं लेंगे क्योंकि एक पक्ष की राय में इनकी रचना सं० १८४२ के उपरान्त हुई है । सम्भव है इस झगड़े का इनके रचयिताओं पर भी कुछ प्रभाव पड़ा हो और उन्होंने बातों को तोड़ मरोड़ कर लिख दिया हो । 
		</p>
		<p>
			हरिदासपुर या हरदासपुर के  पट्टे परवानों तथा कागजपत्रों से चक्र जी इस निष्कर्ष पर पहुँचे हैं कि "बिहारी जी के गोस्वामी कुल का सम्बंध श्री स्वामी आशुधीरदेव जी से है, इतना तो सिद्ध है । यह सम्बन्ध श्री स्वामी हरिदास जी से है या नहीं, विवाद यही हैं ।” 
		</p>
		<p>
			"स्वामी आशुधीरदेव जी सारस्वत ब्राह्मण थे" यह बात दोनों पक्षों को मान्य है । अब निर्णय यह करना है कि आशुधीरदेव जी हरिदासजी के पिता थे अथवा गुरु । यदि पिता सिद्ध होते हैं तब तो स्वामीजी भी सारस्वत- कुलोद्भव थे अन्यथा दूसरी बात भी सम्भव है । 
		</p>
		<hr>
		<p>
			(1) श्री बाँके बिहारीजी के गोस्वामिगण भी इसी तिथि को श्रीस्वामीजी का जन्म मानते हैं । देखिए :- " व्रतोत्सव - निर्णय" विक्रम सं० २०१३ | </br>
			प्रकाशक - प्रबन्ध कमेटी, ठाकुर श्री बाँके बिहारी जी महाराज विराजमान, वृन्दाबन । </br>
			(2) “श्री केलिमाल” प्रकाशक - कुजबिहारी पुस्तकालय, वृन्दाबन । 
		</p>
	</article>
	<article style="page-break-after: always">
		<p class="original-pg-no">( ११ )</p>
		<p>
			चक्र जी ने श्रीस्वामी हरिदास जी को आशुधीर जी का पुत्र माना है। उन्होंने इसके पक्ष में जो प्रमाण दिए हैं उन पर क्रमशः विचार किया जाता है :-
		</p>
		<p>
			(क) पं० सुदर्शनाचार्य द्वारा निर्मित "संगीत सुदर्शन" का प्रमाण । इस मत को स्वयं चक्रजी ने ही सन्देहास्पद ठहराया है। साथ ही यह भी कह देना ठीक होगा कि सुदर्शन जी के इस ग्रन्थ को पढ़कर यह सरलता से ज्ञात हो जाता है कि उन्होंने कोई भी बात प्रामाणिक नहीं लिखी । न उनका उद्देश्य ही ऐसा है । वे पुराने पण्डिताऊ ढंग के मनुष्य हैं और उसी प्रकार उन्होंने ग्रन्थ रचना की है । 
		</p>
		<p>
			(ख) लालस्वामी के भक्तमाल के पद :- 
		</p>
		<p class="align-center lyrics">
			"ज्यों गोकुल नँदराय के कृष्ण कियो परकास | </br>
			भक्ति हेतु त्यों प्रगट भे आसू के हरिदास || </br>
			रमनि रसायन परिहरी, साहन मानत कौन । </br>
			आसू के हरिदास की लगे लाल पग पौन ॥" </br>
		</p>
		<p>
			यह भक्तमाल प्राप्य नहीं । अतः इस पर अधिक विवाद व्यर्थ है । ऊपर की दो पँक्तियाँ कहीं मिलती नहीं । नीचे की दो पंक्तियों का उल्लेख अनेक स्थानों पर है । ऊपर की पँक्तियों को जब चक्र जी हीं सन्देहास्पद मानते हैं तो हमें कुछ नहीं कहना । 
		</p>
		<p>
			" आसू के हरिदास" इस प्रकार के सम्बोधन अथवा विशेषण स्वामीजी के सम्बन्ध में अनेक स्थानों पर प्राप्त हैं ।(1) इनका तात्पर्य क्या है ? आशुधीर जी के पुत्र अथवा शिष्य ? 
		</p>
		<p>
			शिष्य को भी गुरु का पुत्र माना जाता है । गोत्र गुरुनाते से भी चलता है और पितृनाते से भी । अतः आशुधीर जी को पिता न मान कर यदि गुरु ही माना जाय तो कोई अन्तर नहीं पड़ता । 
		</p>
		<p>
			स्वयं स्वामी हरिदास जी के शिष्य श्री विट्ठलविपुलदेव जी के शिष्य श्री विहारिनदेव जी ने अपने को स्थान-स्थान पर स्वामी जी का पुत्र कहा है 
		</p>
		<p class="align-center lyrics">
			"पाँडे पढि पाथर भए, लोढा भए कपूत | </br>
			विहारीदास हरिदास कौ, विन ही पढे सपूत || " 
		</p>
		<p>
			यही नहीं उन्होंने स्वामी जी के सभी शिष्यों को पुत्र कहा है : 
		</p>
		<p class="align-center lyrics">
			" रसिक - अनन्य निकसि न्यारे हैं राष्यौ व्रत हरिदास सपूतनि ।” </br>
			"हम अनन्य श्री स्वांमी हरिदास वंसी ।" (2)
		</p>
		<p>
			मैं समझता हूँ इतने प्रमाण पर्याप्त होंगे। 
		</p>
		<hr>
		<p> 
			(1) "आसू कौ हरिदास रसिक हरिवंस न मोहि विसारौ ।” - व्यास वाणी </br>
			"गुरनि को गुरु श्रीहरिदास आसधीर कौ" - श्रीस्वामी विहारिनदेव जी </br>
			(2) श्री हरिव्यास देवाचार्य जी श्री श्री भट्ट देवाचार्य जी के शिष्य थे। उनकी बधाई में भी ऐसे ही 
			रूपरसिकदेव जी ने उनको पुत्र (लाल ) बताया है :- </br>
			"भयौ लाल रसिक प्रतिपालजु श्रीभट राज कै । " 
		</p>
	</article>
	<article style="page-break-after: always">
		<p class="original-pg-no">( १२ )</p>
		<p>
			तो फिर आशुधीरदेव जी को गुरु ही क्यों मानें, पिता क्यों नहीं ? इसके लिए पहले निम्न कारणों पर दृष्टिपात करना होगा :- 
		</p>
		<p>
			शास्त्र का वाक्य है कि पिता से पुत्रको दीक्षा नहीं लेनी चाहिए । चक्र जी इसको मानते हैं। पर वे कहते हैं कि लोक में ऐसा चलता आया है। उन्होंने प्रमाण भी दिए हैं :- शुकदेव जी और राहुल के । बुद्ध- भगवान् तो शास्त्रवाक्यों को मानकर चले ही नहीं। बल्कि "वेद विरोध" ही उनके सिद्धान्तों का प्रधान उद्देश्य रहा । अतः उसका प्रमाण तो व्यर्थ है ।। व्यास जी भी शुकदेव जी के विद्या गुरु हैं। दीक्षा गुरु थे इसका प्रमाण तो कहीं मिलता नहीं। पर स्वामीजी ने अपने पिता से दीक्षा ली इस प्रकार का न तो कहीं उल्लेख ही है और न समकालीन प्रमाणों से यह सिद्ध ही होता है । अपितु इनके विरोध में ही साक्ष्य उपस्थित किए जासकते हैं । स्वामी जी के समसामयिक श्री व्यास जी थे, जो उन पर बड़ी श्रद्धा रखते थे उनका एक पद है :- 
		</p>
		<p class="align-center lyrics">
			" कर्मठ गुरु सकल जग बाँध्यौ करम धरम उरझाये । </br>
			काका, बाबा, घर गुरु कीनैं घर ही कान फुकाये ॥ </br>
			जिन कै भक्ति कहाँ तें आवै साधु न मन में भाये ।" </br>
		</p>
		<p>
			यदि स्वामी जी के पिता ही उनके गुरु होते तो " व्यास जी " इतना बड़ा आक्षेप कदापि नहीं कर सकते थे ।
			“घर गुरु" करने वालों के जीते जागते उदाहरण उनके समक्ष वे ही होते । 
		</p>
		<p>
			यही नहीं; स्वामी विहारिनदेव जी ने भी घर में ही गुरु करने वालों की निन्दा निम्नलिखित साखी में की है :- 
		</p>
		<p class="align-center lyrics">
			घर ही में गुरु घोरियै मुष नेक मिठाई नाँहि । </br>
			पासंग चढ़े न लाट कैं ताहि चैंटा माषी पाँहि ॥ </br>
		</p>
		<p>
			श्री विहारिनदेव जी स्वामी हरिदास जी के परशिष्य थे । यदि स्वामी जी ने अपने पिता से ही दीक्षा ली होती तो उनका आक्षेप सीधा स्वामी जी पर पड़ता। अपने दादा - गुरु के प्रति एक समकालीन परशिष्य इतनी धृष्टता नहीं कर सकता । 
		</p>
		<p>
			इसलिए हमारी राय में श्री आशुधीरदेव जी स्वामी हरिदास जी के केवल गुरु ही थे, पिता नहीं ।
		</p>
		<p>
			( ग ) श्री विहारिनदेव के एक छप्पय के पहले दो पद हैं :— 
		</p>
		<p class="align-center lyrics">
			श्री स्वामी हरिदास वंश में स्वामी श्री हरिराय । </br>
			जिनको नित्यविहार बिन और न कछू सुहाय ॥ </br>
		</p>
		<p>
			श्री चक्र जी लिखते हैं कि - "ये स्वामी श्री हरिदास जी(2) ( या हरिराय जी ? ) श्री विहारिनदेव जी के समकालीन हैं ।  इनको जगन्नाथ जी का पौत्र तथा श्री गोपीनाथ जी का पुत्र कहा जाता है । ये गृहस्थ गोस्वामी थे और अपने पिता - पितामह से प्राप्त श्री बिहारी जी की सेवा करते थे । इनको स्वामी हरिदास जी का वंशज कहने से यह सिद्ध हो जाता है कि स्वामी हरिदास जी भी सारस्वत थे । " 
		</p>
		<p>
			प्रथम तो श्री विहारिनदेव जी की जो वाणियाँ मेरे देखने में आई उनमें तथा और अधिक 
		</p>
		<hr>
		<p> 
			(1) राहुल को प्रव्रज्या 'सारिपुत्र' ने दी थी भगवान् बुद्ध ने नहीं । </br>
			देखिए :- "बुद्ध और उनके अनुचर" ले० भदन्त आनन्द कौसल्यायन । </br>
			(2) सम्भवतः प्रेस की भूल से यहाँ "हरिराय" के स्थान पर हरिदास छपगया है ।
		</p>
	</article>
	<article style="page-break-after: always">
		<p class="original-pg-no">( १३ )</p>
		<p>
			छानबीन करने पर भी यह छप्पय और उसके उपर्युक्त पद मुझे नहीं मिले। खैर ! यह मान लिया जाता है कि चक्र जी ने श्रीविहारिनदेव जी की किसी वाणी में इसे अवश्य देखा होगा । किन्तु जो "हरिराय" जी इतने अनन्य थे कि उन्हें नित्यविहार विन और कुछ सुहाता ही नहीं था तो उनकी चर्चा कहीं अन्यत्र तो होती । "भक्त नामावली" में या कहीं और । पर कहीं नहीं है । श्री विहारिनदेव जी और स्वामी हरिदास जी के समकालीन तथा गोपीनाथ जी के पुत्र एक हरिराय जी का जिक्र २५२ वैष्णवन की वार्त्ता" में तो आया है, पर वे वल्लभकुली हैं, हरिदासवंशी नहीं । 
		</p>
		<p>
			फिर यदि स्वामी विहारिनदेव जी ने हरिरायजी को "हरिदास वंश" में लिख दिया तो क्या इसका अर्थ यह हो गया कि वे स्वामीजी के रक्तसम्बन्धी थे, शिष्य नहीं ? विहारिनदेवजी ने अपने को "हरिदास का विना पढ़ा सपूत" और 
			हम अनन्य श्री स्वामी हरिदास वंसी" कहा है, क्या वे भी स्वामीजी के रक्तसम्बन्धी थे ? मैं समझता हूँ ऐसा कहना भूल ही होगी । 
		</p>
		<p>
			(घ) “मीराते अकबरी" का उल्लेख व्यर्थ है क्योंकि उसमें स्वामी हरिदास जी का नाम तक नहीं, वंश तो दूर की बात है ! 
		</p>
		<p>
			(ङ) चाचा हितवृन्दावनदास ने लिखा है :- 
		</p>
		<p class="align-center lyrics">
			"सुत आसधीर मूरत आनन्द । </br>
			धन भक्ति थम्भ प्ररबोधानन्द ||" </br>
		</p>
		<p>
			इसके लिए भी हमें वही बात कहनी है जो पहले कह आए हैं । "आसधीर सुत" का अर्थ " शिष्य " करना चाहिए । 
		</p>
		<p>
			दूसरे, चाचा जी का समय सं० १७९५ से १८४४ तक है । सं० १८४२ में निधिवन - काण्ड हुआ है । चाचा जी पर उस घटना एवं विवाद का कुछ प्रभाव पड़ा या नहीं, यह सन्दिग्ध है । जब हम "निजमत" और "गुरु प्रणालिका " की बात नहीं मान रहे तो इसे भी स्वीकार नहीं कर सकते । सं० १८४२ के बाद के प्रमाणों पर कुछ विचार करना ही नहीं । 
		</p>
		<p>
			(च) संस्कृत भक्तमाल का प्रमाण स्वयं चक्र जी को अमान्य है । इसके बारे में तो कुछ कहना ही नहीं । 
		</p>
		<p>
			(छ) जयपुर महाराज श्री ईश्वरसिंह द्वारा सन् १७४७ में सम्पादित "संस्कृत भक्तमाल" का श्लोक | यह कहना भयंकर भूल है कि इस संस्कृत भक्तमाल के छप्पय का ही अनुवाद नाभा जी ने अपनी भक्तमाल में कर दिया है। नाभा जी का रचनाकाल सं० १६४२ है । सं० १७६९ में तो उनकी भक्तमाल की टीका भी प्रियादासजी ने कर डाली थी । ईश्वरसिंह जी की संस्कृत भक्तमाल तो उसके १६२ वर्ष उपरान्त सम्पादित हुई है। जब इतने बड़े विद्वान् श्री चक्र जी, जिन्हें आधुनिकतम राजनीतिक एवं साहित्यिक इतिहास उपलब्ध हैं, इतनी भयंकर भूल कर सकते हैं, तो उन बेचारे ब्रह्मचारी विहारीशरण आदि का ही क्या कसूर है ? जिनके साधन ही बहुत ही सीमित थे ! 
		</p>
		<p> 
			(ज) नाभा जी के "आसधीर उद्योतकर" का अर्थ विवादास्पद है । "उद्योतकर" का अर्थ 
		</p>
	</article>
	<article style="page-break-after: always">
		<p class="original-pg-no">( १४ )</p>
		<p>
			लाक्षणिक ही होगा जो पुत्र भी हो सकता है और शिष्य भी । इस पर विचार करना व्यर्थ है । नाभा जी ने विरक्त महात्माओं के तो गुरु का उल्लेख किया है और गृहस्थ भक्तों के पिता का नाम | 
		</p>
		<p>
			रही रूपकला जी की टीका की बात सो उन्होंने तो अनेक बातें वैसे ही लिख मारी हैं । सब से बड़ी बात तो यह है कि वे बीसवीं शताब्दी के व्यक्ति हैं, निधिवन - विवाद के बहुत परवर्त्ती । 
		</p>
		<p>
			(झ) “युक्त प्रान्तीय सरकार" की पुस्तिका के बारे में हम अपना मत पहले ही व्यक्त कर आए हैं। 
		</p>
		<p>
			इस प्रकार हम देखते हैं कि "चक्र जी" के इतने ढेरभरे प्रमाणों में से एक भी ससार, अकाट्य और असंदिग्ध नहीं। कोरी लीपापोती मात्र है या मनगढ़न्त - अप्राप्य ग्रन्थों के प्रमाण | 
		</p>
		<p class="align-center lyrics">
			स्वामी श्री रसिकदेव जी कृत संस्कृत की आचार्य परम्परा में एक श्लोक है :- </br>
			आशुधीरस्य शिष्यो यो हरिदासः प्रकीर्तितः । </br>
			अनन्याधिपतिः श्रीमान् गुरुणाञ्च गुरुः प्रभुः ॥ 
		</p>
		<p>
			श्री रसिकदेव जी अष्टाचार्यों की श्रंखला में छठे आचार्य हुए हैं। आपका समय सं० १७५८ तक । आपकी बात को सन्देहात्मक मानने का कोई कारण नहीं । 
		</p>
		<p>
			यही नहीं ! रसिक देव जी के गुरु स्वामी नरहरिदेव जी ने संस्कृत की अपनी " गुरुप्रणालिका " में लिखा है :- 
		</p>
		<p class="align-center lyrics">
			सनाढयो हरिदासाऽर्यो रसिकानां शिरोमणिः । </br>
			पञ्चविंशतिवर्षाणि न्युवासपितृसद्मनि ॥ </br>
			ततः स्वजनंगेहादौ मोहं हित्वा वनं गतः । </br>
			ध्यायन् हरिपदाम्भोजं रेजे सप्ततिवत्सरान् ॥ 
		</p>
		<p>
			इससे ज्ञात होता है कि स्वामी हरिदास जी सनाढ्य ब्राह्मण कुल में उत्पन्न हुए थे । श्री आशुधीरदेवजी सारस्वत ब्राह्मण थे । अतः वे स्वामी जी के गुरु हो सकते हैं, पिता नहीं । श्री नरहरिदेव जी का काल सं०१६४० से १७४१ तक है जो स्वामी जी के समय के अत्यन्त निकट है । अतः उनके कथन में भूल की सम्भावना नहीं के बराबर है । यह साक्ष्य स्वामी जीं की जाति और गुरु के विषय में अत्यन्त प्रामाणिक है ।(1)
		</p>
		<p>
			यदि श्री जगन्नाथ जी स्वामी हरिदास जी के अनुज होते या स्वामी जी स्वयं उन्हें श्री बाँके बिहारी जो की सेवा प्रदान कर जाते तो इन बातों का उल्लेख किसी न किसी समसामयिक महानुभाव की किसी भी रचना में किसी न किसी प्रकार अवश्य ही होता । किन्तु समकालीन और अनन्तरवर्ती सभी साक्षियाँ मौन हैं। तो क्या स्वामी जी के अनुज इतने नगण्य थे ? जब अन्य आचार्यों एवं महात्माओं के शिष्यों, वंशधरों और कुटुम्बियों का उल्लेख अनेक रचनाओं में पाया जाता है तो "रसिक - अनन्य - नृपति" के अनुज इतने विस्मृत क्यों रह गए ? यह तो बड़े आश्चर्य और संशय की बात है ! 
		</p>
		<hr>
		<p> 
			(1) स्वामी नरहरिदेव जी को यह परम्परा मुझे छपी हुई ही देखने को मिली। इसकी कोई पुरानी हस्तलिखित प्रति अभी तक मेरी दृष्टि में नहीं आई । - लेखक 
		</p>
	</article>
	<article style="page-break-after: always">
		<p class="original-pg-no">( १५ )</p>
		<p>
			स्वामी जी ने अपने जीवनकाल में तो श्री बाँके बिहारी जी की सेवा किसी और को दी ही नहीं । व्यास जी ने लिखा भी है:- 
		</p>
		<p class="align-center lyrics">
				कुंज बिहारी सेये बिनु जिन, </br>
				छिन न करी काहू की आस ॥ </br>
				सेवा सावधान अति जान, </br>
				सुघर सरस गावत दिन रास । </br>
				<u>प्रीत रीत कीनी सबही सों,</u> </br>
				<u>किए न खास खवास ।</u> </br>
				अपनौ व्रत इह ओर निवाह्यौ, </br>
				जब लगि कण्ठ उसास ॥ </br>
		</p>
		<p>
			इस पद से स्पष्ट ज्ञात होता है कि स्वामी जी ने श्री बिहारी जी की सेवा के अतिरिक्त क्षण भर भी अन्य किसी की आशा नहीं की । वे अत्यन्त सावधानी से सेवा कार्य करते थे और क्षण भर भी उससे विलग नहीं होते थे । उनका प्रेम सबके प्रति समान था । <u>उन्होंने किसी को भी अपना "खास खवास" नहीं बनाया और अपने व्रत को जीवन पर्यन्त निवाहा </u>। 
		</p>
		<p>
			इस पद से क्या यह ध्वनि नहीं निकलती कि स्वामी हरिदास जी ने अपने जीवनकाल में किसी भी तथाकथित भ्राता या अन्य किसी वंशज या शिष्य को बाँके बिहारी जी की सेवा नहीं दी । यदि श्री जगन्नाथ जी स्वामी जी के अनुज होते और स्वामी जी उन्हें सेवा प्रदान कर जाते तो व्यास जी कदापि ऐसा न लिखते । " जब लगि कण्ठ उसास" से स्पष्ट ज्ञात होता है, कि इस पद की रचना स्वामी जी के निकुंज-प्रवेश के उपरान्त हुई है । 
		</p>
		<p>
			अतः यही मानना पड़ेगा कि इस विषय में निजमतकार की बातें ही ठीक हैं और उन्होंने स्वामी जी का जो वंश परिचय दिया है वह सन्दिग्ध नहीं । कम से कम तब तक, जब तक कि इसके विरोध में अन्य कोई प्रामाणिक सामग्री प्राप्त नहीं हो जाती । यह स्वीकार करना ही पड़ेगा कि स्वामी हरिदास जी का जन्म वृन्दावन से आध कोस पर स्थित राजपुर ग्राम में हुआ था । उनके पिता श्री गंगाधर जी एवं माता श्रीमती चित्रादेवी थीं। सनाढ्य कुल को उन्होंने विभूषित किया था । 
		</p>
		<p> 
			वैसे तो हम श्री चक्र जी की इस बात से पूर्णतया सहमत हैं कि महापुरुषों का न कोई वंश होता है न जाति । वे तो सब के होते हैं और सब उनके । स्वामीजी का गोत्र 'अच्युत' था और जाति वैरागी । फिर भी यदि वैराग्य के पूर्व का परिचय कोई जानना हो चाहें तो वही सही । 
		</p>
		<p>
			प्रश्न उठ सकता है कि स्वामी हरिदास जी को अधिकतर "आसू कौ हरिदास" आदि सम्बन्ध वाचक नामों से क्यों पुकारा गया है ? जहाँ कहीं भी उनका नाम आया है वहाँ आशुधीरदेवजी का नाम भी अधिकांशतः उल्लिखित हुआ है। हमारे विचार से इसका कारण यह हो सकता है कि उस काल में एकाधिक 
		</p>
	</article>
	<article style="page-break-after: always">
		<p class="original-pg-no">( १६ )</p>
		<p>
			हरिदास नामक हरिभक्त एवं सहात्मा वृन्दावनवास करते थे । (1) वैसे भी "हरिदास" शब्द हरिभक्तों का पर्यायवाची है और इससे समझने में भूल भी हो सकती है जैसे :- 
		</p>
		<p class="align-center lyrics">
			“निरखि हरिदासनि नैन सिरात ।" </br>
			" हरिदासन के बस जानत ।" - व्यास जी </br>
			"आचारज हरिदास अतुल बल आनन्ददायन ।” - नाभा जी </br>
		</p>
		<p>
			अतः इस भूल से बचने और " हरिदास" शब्द का स्वामी जी के अर्थ में ही प्रयोग मानने के लिए उनके नाम के पूर्व उनके गुरु श्री आशुधीर जी का नाम लगाया जाने लगा। इससे अन्य हरिभक्तों अथवा हरिदास नामधारी अन्य महात्माओं का भान होने का भय न रहा और विशिष्टता आगई । अन्यथा इस बात की कोई आवश्यकता ही न थी, कि जहाँ अन्य महानुभावों के नाम विना किसी गुरु या पिता के उल्लेख के लिए जा रहे हों वहाँ स्वामी जी के नाम के आगे उनका उल्लेख हो । 
		</p>
		<p class="align-center"><strong>सम्प्रदाय</strong></p>
		<p>
			श्री बाँके बिहारी के गोस्वामिगण स्वामी हरिदास जी को विष्णुस्वामी सम्प्रदाय का कहते हैं और अपने को उनका वंशज कहकर उसी सम्प्रदाय के अनुवर्ती मानते हैं । 
		</p>
		<p>
			स्वामी जी के विरक्त शिष्य निम्बार्क सम्प्रदायानुयायी हैं और स्वामी जी को भी उसी सम्प्रदाय के अन्तर्गत मानते हैं । 
		</p>
		<p>  
			वास्तव में हम चक्र जी के इस कथन से पूर्णतः सहमत हैं कि महापुरुषों की न तो कोई जाति होती है न सम्प्रदाय | वे तो सब के होते हैं । यह हमारे अपने हृदयों की संकीर्णता है, जिसके कारण हम उन्हें अपने अपने धर्म, जाति या सम्प्रदाय में खींचते हैं। यदि स्वामी जी को विष्णुस्वामी सम्प्रदाय का कहा जाय तो उनका कोई गौरव बढ़ नहीं जाता है और यदि निम्बार्कानुयायी माना ताय तो कुछ न्यून नहीं हो जाता। उनके समान अनन्यनृपति का गौरव तो उनका निज का है, जो सर्वत्र एक रस रहता है। हाँ, उन सरीखे महामानवों के सम्पर्क से अपनी सम्प्रदाय का गौरव कुछ बढ़ जाय, यही प्रवृत्ति इस खींचतान के में काम करती रही है । परन्तु यहाँ सो बात भी नहीं । यहाँ तो मामला ही कुछ और है और वह यह है मूल कि स्वामी जी के तथाकथित वंशज गोस्वामी महानुभाव अपने को उनके विरक्त शिष्यों से एकदम भिन्न सिद्ध करना चाहते हैं । विरक्त शिष्य यदि निम्बार्की बनते हैं तो वे विष्णुस्वामी मतावलम्बी । मेरे विचार से यहाँ स्वामी हरिदास जी के प्रति दो सम्प्रदायों का लोभ समझना भूल होगी । कम से कम विष्णुस्वामी सम्प्रदाय ने कभी ऐसा प्रदर्शित नहीं किया कि स्वामीजी उसके हैं। गोस्वामी लोग ही ठेल-ठेल कर उन्हें उधर किए दे रहे हैं । सम्भवतः कुछ समय बाद उसमें भी स्वामीजी सरीखी विभूति के प्रति लोभ उत्पन्न हो जाय और निकट भविष्य में वह उन्हें अपना कहने लगे, प्रमाणस्वरूप कुछ उल्टे-सीधे कागज पत्र और ग्रन्थ भी इधर-उधर से निकल पड़े। पर अभी तक तो ऐसा कुछ भी नहीं है। हाँ, निम्बार्क सम्प्रदाय अवश्य 
		</p>
		<hr>
		<p>
			(1) चौखम्भा - संस्कृत सीरीज़ से प्रकाशित "पुराणसंहिता " की प्रस्तावना में लिखा है :- </br>
			"शिष्य स्वामी हरिदास के जेही, श्री हरिदास भक्त हैं तेही । </br>
			सेवा करिके गुरु रिझाए, स्वामी हरिदास परम सुख पाए ॥" 
		</p>
	</article>
	<article style="page-break-after: always">
		<p class="original-pg-no">( १७ )</p>
		<p>
			स्वामी जी को अपना बता रही है और वह आज से नहीं शताब्दियों पूर्व से । श्रीराधावल्लभीय सम्प्रदायकी ओर से भी कुछ वर्ष पूर्व ऐसा ही प्रयत्न किया गया था और स्वामी जी को श्रीहरिवंश जी का शिष्य तथा कृपापात्र बताने की धृष्ट चेष्टा की गई थी। इस सम्बन्ध में आवश्यक जानकारी प्राप्त करने के लिए मैं राधावल्लभीय सम्प्रदाय के कुछ प्रमुख वयोवृद्ध एवं ज्ञानवृद्ध महानुभावों से मिला जिन्होंने अपने जीवन का अधिकांश अपने तथा अन्य घरों के साहित्य के अध्ययन में ही व्यतीत किया है । उन सब का यही मत निकला कि श्री हितहरिवंश महाप्रभु तथा स्वामी हरिदास जी दोनों ही उच्चकोटि के महापुरुष थे, और उनके पारस्परिक सम्बन्ध प्रेम एवं सम्मान पूर्ण थे । उनमें से किसी को किसी का कृपापात्र कहना अज्ञता है । 
		</p>
		<p>
			यह भ्रामक धारणा श्रीहित सम्प्रदाय की एक पुस्तक "रसिक अनन्यमाल" ( हितपरिचई) के आधार पर, जिसके रचयिता श्रीभगवत मुदित जी कहे जाते हैं, फैलाई गई थी । वास्तव में "निजमत सिद्धान्त” के अवसानखण्ड पृ० १२६ पर तो यह लिखा है कि श्री रसिकदेव जी के प्रभाव से चिढ़कर श्री हितसेवाधिकारी रूपलाल जी ने आगरे के हरि जी बनियाँ से एक पोथी 'रसिक माल' लिखाई, जिसमें स्वामी जी को हितजी का शिष्य बताया। इस अपराध से हरिजीमल कुष्ठ ग्रसित भी हुआ । इस कथा में सत्य कितना है यह तो भगवान् ही जाने, पर इतना तो स्पष्ट है कि इस प्रकार की साम्प्रदायिक संकीर्णता एवं शिष्यत्व के प्रचार तथा अन्य पक्ष द्वारा उसकी मान्यता से तटस्थ व्यक्ति की बुद्धि बड़ी उलझन में फँस जातीं है । 
		</p>
		<p>
			विचारणीय यह है कि यदि स्वामी हरिदास जी गोस्वामी हितहरिवंश के शिष्य होते तो उनके निकटसमयवर्त्ती श्रीनाभा जी तथा ध्रुवदास जी इस बात का उल्लेख अवश्य कर जाते जैसा कि 'व्यास जी' के विषय में उन्होंने किया है । व्यास जी ने भी या तो स्वामी जी को 'रसिक अनन्यनृपति' कहा है या 'हरिवंशी - हरिदासी' का साथ-साथ प्रयोग किया है, जो इस बात का द्योतक है कि उपासना सिद्धान्तों एवं पारस्परिक अनुराग में दोनों ही महापुरुष समान थे । छोटे बड़े नहीं । 
		</p>
		<p>
			तो झगड़ा केवल विष्णुस्वामी और निम्बार्क सम्प्रदाय का है, जिसकी जड़ में विशुद्ध व्यक्तिगत- वैमनस्य है। 
		</p>
		<p>
			साक्ष्यों के अवलोकन के उपरान्त स्वयं चक्र जी इस निष्कर्ष पर पहुँचे हैं कि "गोस्वामी लोगों के पास भी ऐसा कोई प्रमाण नहीं कि स्वामी श्री हरिदास जी को उसके आधार पर विष्णुस्वामी सम्प्रदाय का कहा जासके | " (1)
		</p>
		<p>
			श्री चक्र जी ने तो उपर्युक्त धारणा बनाई ही है; इसके अतिरिक्त कुछ अन्य प्रमाण भी ऐसे हैं, जिनके कारण स्वामी जी विष्णुस्वामी सम्प्रदाय के नहीं कहे जासकते । 
		</p>
		<p> 
			विष्णुस्वामी सम्प्रदाय बड़ी सर्वग्राहिका है । अपनी सम्प्रदाय के एक-एक साधारण से साधारण व्यक्ति का उल्लेख इस सम्प्रदाय के वार्त्तादि ग्रन्थों में मिल जाता है । फिर भला स्वामी श्री हरिदास जी सरीखे महापुरुष का उल्लेख कहीं भी क्यों नहीं हुआ ? जिस सम्प्रदाय में इतना उच्चकोटि का सहात्मा होगा वह तो मूसलों ढोल बजाती फिरेगी। अतः यह निश्चित है कि स्वामी जी इस सम्प्रदाय के नहीं थे । 
		</p>
		<hr>
		<p>
			(1) "श्रीकेलिमाल" प्रकाशक - कुञ्जबिहारी पुस्तकालय पृष्ठ सं० ४० । 
		</p>
	</article>
	<article style="page-break-after: always">
		<p class="original-pg-no">( १८ )</p>
		<p>
			स्वामी हरिदास जी ने सेवा में से विधिनिषेधादि समस्त जंजाल दूर कर दिए थे। (1) विष्णुस्वामी सम्प्रदाय में इनका कड़ा अंकुश है । अतः स्वामी जी इस सम्प्रदाय के नहीं थे । 
		</p>
		<p>
			श्री बिहारी जी के एक विद्वान गोस्वामी महोदय ने इस विषय में मेरा ध्यान नाभा जी के छप्पय की ओर आकर्षित किया :- 
			नाम त्रिलोचन शिष्य सूर शशि सदृश उजागर । 
		</p>
		<p class="align-center lyrics">
			गिरा गंग उनहार काव्य रचना प्रेमाकर || </br>
			आचारज हरिदास अतुल बल आनन्द दायन । </br>
			तेहि मारग बल्लभ विदित पृथुपद्धित पारायन || </br>
			नवधा प्रधान सेवा सुदृढ़ मन-वच-क्रम हरि चरनरति । </br>
			विष्णुस्वामी सम्प्रदाय हृद ज्ञानदेव गम्भीर मति || 
		</p>
		<p>
			यह छप्पय दक्षिण के प्रमुख सन्त ज्ञानदेव के सम्बन्ध में हैं । उन्हें विष्णुस्वामी सम्प्रदाय के अन्तर्गत बताते हुए नाभा जी ने उस सम्प्रदाय के अन्य उल्लेखनीय व्यक्तियों की चर्चा की है । गोस्वामी जी ने इसकी तृतीय पँक्ति के "आचारज हरिदास" पदों का अर्थ 'स्वामी श्री हरिदास' बतलाया और यह सिद्ध करने की चेष्टा की कि नाभाजी ने स्वामी जी को बिष्णुस्वामी सम्प्रदाय का एक आचार्य बतलाया है । वास्तव में प्रमाण तो अकाट्य था, यदि अर्थ सही होता तो । टीकाकार प्रियादास जी ने इस छप्पय की टीका में उन सभी महानुभावों के नाम स्पष्ट कर दिए हैं, जिनका इसमें उल्लेख है - " नाम त्रिलोचन" का स्पष्टीकरण करते हुए उन्होंने लिखा है :- 
		</p>
		<p class="align-center lyrics">
			“भए उभै शिष्य नामदेव श्री त्रिलोचन जू, </br>
			सूर शशि न्याई किए जग में प्रकाश है ।" (2)
		</p>
		<p>
			नामदेव की चर्चा वे पहिले कर आए हैं, अतः इस कवित्त में वे दूसरे शिष्य त्रिलोचन की कथा सुनाते हैं :- 
		</p>
		<p class="align-center lyrics">
			नाभा की तो बात सुनि आए सुनो दूसरे की, </br>
			सुनेई बनत, भक्त कथा रस रास है ।। (2)
		</p>
		<p>
			आगे "आचारज हरिदास" की टीका उन्होंने स्वामी हरिदास जी के अर्थ में नहीं की बल्कि त्रिलोचन जी के अर्थ में ही की है क्यों कि हरि स्वयं उनके यहाँ दास बनकर रहे थे । त्रिलोचन जो अपनी पत्नी से कहते हैं :- 
		</p>
		<p class="align-center lyrics">
			"कीने हरिदास मैं तो दास हू न भयौ नेकु, </br>
			बड़ौ उपहास मुख जग में दिखाइए ।" (2)
		</p>
		<hr>
		<p> 
			(1) रसिक अनन्य हरिदास जू, गायौ नित्य विहार । </br>
			सेवाहू में दूर किय, विधिनिषेध जंजार ॥ - ध्रुवदास जी </br>
			(2) श्रीभक्तमाल ( श्रीप्रियादास जी कृत – “भक्ति रसबोधनी" टीका सहित ) मुम्बई वैभव प्रेस, बम्बई; पृष्ठ संख्या ५०, ५१, ५२ ।
		</p>
	</article>
	<article style="page-break-after: always">
		<p class="original-pg-no">( १९ )</p>
		<p>
			इसके उपरान्त वे 'बलभाचार्य जू के वर्णन' पर आजाते हैं । स्वामी हरिदास जी की कोई चर्चा इस छप्पय की सम्पूर्ण टीका में नहीं । अतः यह असन्दिग्ध है कि इस पद का अर्थ स्वामी जी के सम्बन्ध में नहीं जोड़ा जा सकता । स्वामी जी के लिए नाभा जी ने पूरा छप्पय अलग लिखा है जिसमें उनकी रसिकता की बात कही है । 
		</p>
		<p>
			"हरिदास" शब्द से भ्रम उत्पन्न हो सकता है यह हम स्वामीजीके जन्मकुल निर्णय में स्पष्टकर आये । इसीलिए अधिकतर पुरानी रचनाओं में जहाँ-जहाँ "हरिदास" शब्द का प्रयोग स्वामी हरिदास जी के अर्थ में हुआ है वहाँ उनके पूर्व "आसूकौ" आदि विशेषण और जोड़ दिए गए हैं, या फिर 'स्वामी हरिदास' कहा गया है । 
		</p>
		<p>
			ये तो हुई विष्णुस्वामी सम्प्रदाय से सम्बन्धित बातें । अब निम्बार्क सम्प्रदाय से स्वामी जी का कुछ सम्बन्ध है या नहीं, इस बात की छानबीन की जानी चाहिए । 
		</p>
		<p>
			निम्बार्क मत की जिस परम्परा में स्वामी हरिदास जी का उल्लेख है, उसमें गीत-गोविन्दकार श्री जयदेव भी एक आचार्य माने गए हैं। श्री जयदेव जी को विवाहित और राधा के परकीया भाव का पोषक मान कर चक्र जी ने इस सम्पूर्ण परम्परा को ही मनगढ़न्त ठहराया है 
		</p>
		<p>
			यह ठीक है कि निम्बार्क सम्प्रदाय के समस्त आचार्यगण गृहत्यागी हुए हैं। केवल जयदेव जी ही इसके अपवाद हैं। इसके लिए निम्बार्कीय लोगों का यह तर्क है कि जयदेव जी ने भगवान् श्रीजगन्नाथदेव जी की आज्ञा से ही पद्मावती को स्वीकार किया था । भगवदाज्ञा के कारण उन्हें गृहस्थ बनना पड़ा । रही परकीयात्व की बात सो "निम्बार्क सम्प्रदाय के संस्कृत - कवि ( जयदेव ) तथा कुछ भाषा के कवियों (श्रीवृन्दा- वन देवाचार्य आदि ) द्वारा राधा का अभिसार वर्णन परकीयात्व का सूचक नहीं है, अपितु बाल्यकालीन लीला परक है जो सहज स्वकीया का ही हो सकता है ।" (1)
		</p>
		<p>
			राधा के परकीया भाव की सर्व प्रथम उदभावना श्री विश्वनाथ चक्रवर्ती ने की । इससे पूर्व तो गौड़ीय सम्प्रदाय में भी जहाँ इसकी मुख्यता है, यह भाव प्रचलित नहीं था । प्राचीन आचार्यगणों ने इस भाव का विरोध ही किया है। श्री जीव गोस्वामी तक राधा के स्वकीयात्व के समर्थक हैं । " राधा कृष्णार्बन - दीपिका' में उनका स्पष्ट कथन है कि अवतार - लीला में जहाँ कहीं श्रीराधा के परकीयात्व का आभास मिलता है, वह किसी रस विशेष के पोषणार्थ ही समझना चाहिए | (2)
		</p>
		<p>
			इन बातों पर विचार करने से श्रीजयदेव को निम्बार्क सम्प्रदाय का मानने में कोई आपत्ति न होनी चाहिए । और इस प्रकार यह परम्परा कोरी मन गढ़न्त नहीं कही जा सकती । 
		</p>
		<p>
			चक्र जी ने लिखा है कि " गोस्वामी लोगों और श्री ललितमोहिनीदास जी तथा उनके अनुगतों में 'निधुवन' को लेकर जो झगड़ा सं० १८४२ में हुआ, उससे पहले के किसी ग्रन्थ में श्री स्वामी हरिदास जी के किसी सम्प्रदाय का कोई उल्लेख नहीं । (3) 
		</p>
		<hr>
		<p>
			(1) श्रीबलदेव उपाध्याय, भागवत सम्प्रदाय, पृ० सं० ३४६ । </br>
			(2) वही । </br>
			(3) श्री केलिमाल, पृ० सं० ३९
		</p>
	</article>
	<article style="page-break-after: always">
		<p class="original-pg-no">( २० )</p>
		<p>
			सं० १८४२ के बाद के तो सभी प्रमाण चाहे वे किसी भी पक्ष के क्यों न हो, हमे मान्य नहीं । 
			इसके पूर्व के प्रमाणों द्वारा ही कुछ निष्कर्ष निकालने की चेष्टा की जायगी । 
		</p>
		<p> 
			स्वामी श्री हरिदास जी स्वयं एक आचार्य और मतप्रवर्त्तक थे । समस्त विधिनिषेधों के जंजाल को दूरकर के उन्होंने अपने 'हरिदासी मत' का प्रवर्त्तन किया । वे स्वयं निम्बार्क-सम्प्रदाय के सिद्धान्तों को मानते थे या नहीं यह दिखाना हमारा अभीष्ट नहीं। हमें तो केवल यह देखना है कि उनके गुरु, वे अथवा उनके परवर्त्ती शिष्य किस सम्प्रदाय के अन्तर्गत थे । सिद्धान्त-भेद से एक सम्प्रदाय में मतान्तर हो सकता है । मूल एक होने पर शाखाएँ अनेक हो सकती हैं । अतः " हरिदासी मत” के सिद्धान्त होने पर भी मुख्यरूप से वह किस सम्प्रदाय में समाविष्ट होता है, यह विवेचन करना है। 
		</p>
		<p>
			रसिक-विहारी मन्दिर के निर्माणकर्त्ता तथा अष्टाचार्यों में से छठे आचार्य श्री रसिकदेव जी ने (सं० १७४१ - १७५८ ) अपनी गुरु परम्परा में लिखा है :-
		</p>
		<p class="align-center lyrics">
			"हंसादीन् च गुरुन्नत्वा नित्यौ कुञ्जविहारिणौ । </br>
			सम्प्रदाय प्रबोधाय वच्मि गुरुपरम्पराम् ॥” 
		</p>
		<p>
			स्वामी हरिदासजी के शिष्य और अष्टाचार्य परम्परा के एक आचार्य की यह उक्ति प्रबल प्रमाण है। रसिकविहारी-गद्दी अभी तक निम्बार्क सम्प्रदाय के अन्तर्गत चली आ रही है । 
		</p>
		<p>
			श्री नरहरिदेव जी एव' पीताम्बर देव जू की परम्पराएँ भी दृष्टव्य हैं । (1) ये दोनों महात्मा निजमताकार से पहले हुए हैं । 
		</p>
		<p>
			काठियावाड़ में प्राणनाथ जी की एक प्रणामी सम्प्रदाय है । इस सम्प्रदाय के आदि प्रवर्त्तक श्रीदेवचन्द्र जी स्वामी हरिदासजी के कृपापात्र दयालदासजी के शिष्य थे । स्वामीजी ने उन्हें श्री बाँके बिहारी का वस्त्र सेवार्थ प्रदान किया था, जिसे लेकर वे काठिवाड़ लौट गए थे । (2) स्वामी जी की इस शिष्य-सम्प्रदाय का निम्बार्कमतान्तर्गत होने का उल्लेख मिलता है । 
		</p>
		<p>
			इसी सम्प्रदाय के एक ग्रन्थ " मतमारग-भेद" के बाइसवें प्रकरण की १५-१६ तक की चौपाइयाँ इस प्रकार हैं :- 
		</p>
		<p class="align-center lyrics">
			" एक समय पूछी धणी, हरिदास जी कू' तब । 
			परम्परा निजधर्म की कहो गुरु मोहि अब ॥ 
		</p>
		<hr>
		<p>
			(1)  श्री पीताम्बरदेव जी की आचार्य परम्परा की एक प्रतिलिपि, जिसका काल सं० १८३५ है । लेखक ने टट्टी- संस्थान में देखी है । उसका एक उद्धरण इस प्रकार है :- </br>
			" सोमत श्रीनिम्बारक गह्यौ । श्रीनिवास ने सोई लह्यौ ॥ </br>
			<pre>       *      *       *      *       </pre> 
			'आचारज हरिदास प्रकास । बीठल विपुल विहारिनदास ॥" - श्रीपीताम्बरदेव कृत आचार्य परम्परा । </br>
			(2) पुराण संहिता; प्रस्तावना, पृ० सं० ३, ४ । 
		</p>
	</article>
	<article style="page-break-after: always">
		<p class="original-pg-no">( २१ )</p>
		<p class="align-center lyrics">
			कही तदा हरिदास ने है अनादि ए धर्म । </br>
			सनकादिक-शिव-विष्णु-विधि सखीभाव धरिमर्म ॥ </br>
			भजे निरन्तर वेद मुनि पुरातन पाय । </br>
			कृपा साध्य यह धर्म है लख्यौ न किनहू जाय ॥ </br>
			शिव ईश्वर हरिहर विधि तन्त्र संहिता पाँहि । </br>
			गुप्त प्रकट करके धरयौ आचारज पावत ताहि ॥ </br>
			द्वारा श्रीहरिदास की नियमानन्द (निम्बार्क) मतमाँहि । </br>
			स्यामास्याम उपासना प्रगटी कछू इन पाहि ॥" 
		</p>
		<p>
			श्रीनौरंग स्वामी रचित यह " मतमारग - भेद" पर्याप्त प्राचीन है । यह तो विश्वास करना ही चाहिए कि सम्प्रदायों का यह झगड़ा इतनी दूर काठियावाड़ तक नहीं पहुँचा होगा । किन्तु यह ग्रन्थ तो इस झगड़े से बहुत पहले का है । (1)
		</p>
		<p>
			"स्वामी जी की हरिदासी संप्रदाय के तिलक का मेल किसी संप्रदाय से नहीं है"; यह कहना आश्चर्य की बात है । निम्बार्कीय तिलक का गोलार्ध नासिका के मध्यतक होता है और हरिदासी सम्प्रदाय का नाक के अग्रभाग तक, अर्थात् निम्बार्कीय तिलक में थोड़ी सी विशिष्टता उत्पन्न कर दी गई है । स्वरूप में दोनों एक हैं और एक ही प्रकार के गोपीचन्दन -रज आदि से लगाए भी जाते हैं । एक सम्प्रदाय में अनेक प्रकार के तिलको का होना कोई अनोखी बात नहीं । स्वयं विष्णुस्वामी सम्प्रदाय में कई प्रकार के तिलक प्रचलित हैं । गोकुल के वल्लभकुली वैष्णव मारग एक प्रकार का तिलक लगाते हैं तो अन्य स्थानों वाले अन्य प्रकार से | किसी में नीचे आसन का प्रयोग किया जाता है तो किसी में केवल दो खड़ी रेखाएँ हीं खींच दी जाती हैं। क्या इससे मूल सम्प्रदाय में कोई भेद पड़ जाता है ? 
		</p>
		<p>
			भगवत रसिकजी के निम्न दोहों द्वारा हरिदासीमत को निम्बार्क संप्रदाय से भिन्न सिद्ध किया गया है- 
		</p>
		<p class="align-center lyrics">
			"आचारज ललिता सखी, रसिक हमारी छाप । </br>
			नित्यकिशोर उपासना, जुगल मन्त्र कौ जाप ॥ </br>
		</p>
		<pre class="align-center">*      *      *      *</pre>
		<p class="align-center lyrics">
			नाहीं द्वैताद्वैत हरि, नहीं विशिष्ठाद्वैत । </br>
			बँधे नहीं मतवाद में, ईश्वर इच्छा द्वैत ॥ </br>
		</p>
		<hr>
		<p> 
			(1)"मतमारग-भेद" की निम्न चौपाइयाँ भी दृष्टव्य है:-</br>
				गुरुधणी देवचन्द्र स्वामी श्री हरिदास । </br>
				सो पुनि शिष्य इनही के गृही वस्तु इन पास ॥ </br>
				बारह वर्ष ब्रज में रहे, अपने गुरु के पास । </br>
				पोड़षो बत्तीस में कियो देश निजवास ॥ ( प्रकरण वाईस ) </br><br>
			इन से आभास होता है कि सं० १६३२ में स्वामी जी के तिरोधान के अनन्तर ही देवचन्द्र जी अपने देश लौटे होंगे । 
		</p>
	</article>
	<article style="page-break-after: always">
		<p class="original-pg-no">( २२ )</p>
		<p>
			इसमें "आचारज ललिता सखी" से यह प्रश्न तो उठना ही नहीं चाहिए कि निम्बार्क-सम्प्रदाय श्री ललिता जी को आचार्य माना जाता है या नहीं । यहाँ " ललिता - सखी" से तात्पर्य स्वामी हरिदास जी से है । हरिदास जी को ललिता सखी का अवतार सभी मानते हैं । निम्बार्क सम्प्रदायवालों की भी यही  मान्यता है, और हरिदास जी एक मत के प्रवर्त्तक तथा आचार्य हैं अतः "आचारज ललिता सखी का अर्थ यही होगा कि "हरिदासी - मत" या उनके परम्परानुवर्ती महानुभावों के आचार्य श्री ललितावतार स्वामी हरिदास जी हैं । न कि समस्त निम्बार्क सम्प्रदाय की आचार्य ललिता जी है। वास्तव में यह भगवत रसिकदेव जी की एक कुण्डलिया की पहली दो पंक्तियाँ है । इस कुण्डली में भगवत रसिकदेव जी ने 
			“हरिदासीमतानुयायी” रसिकों की अनन्यता का चित्रण किया है । तृतीय पंक्ति से तो यह बात पूर्णतया स्पष्ट हो जाती है। तीसरी पंक्ति इस प्रकार है :- 
		</p>
		<p class="align-center lyrics">
			“युगल मन्त्र को जाप, वेद रसिकन की बानी ।" 
		</p>
		<p>
			अर्थात् - " हमारे वेद तो रसिकों की वाणी ही है । इससे यह स्पष्ट ध्वनि निकलती है कि रसिकों की वाणी के आगे हमारे लिए वेदों का कोई महत्व नहीं । तो क्या हम इसे वेद विरोधी सम्प्रदाय मान कर बौद्धादि मतों के समान मानेंगे ? 
		</p>
		<p>
			दूसरे दोहे "नाहीं द्वैताद्वैत हरि” में यही दिखाने का प्रयत्न किया गया है कि भगवान स्वयं किसी मतवाद में नहीं बँधे हैं । यदि इस दोहे से हम भगवत रसिकदेव जी का सांप्रदायिक सिद्धान्त निकाल- ने की चेष्टा करेंगे तो यह भयानक भूल होगी । अनन्य समाज में या "हरिदासी मत" के सिद्धान्त में तो ईश्वरत्व की चर्चा भी नहीं आ सकती, ईश्वर मतवाद में नहीं बँधा । यहाँ "इच्छाद्वैत' बताया गया है। कुंज विहारी तो ऐश्वर्य से बहुत दूर हैं । इन ईश्वरों की पहुँच उनतक नहीं है । 
		</p>
		<p>
			यदि इन पँक्तियों पर कुछ विवाद किया भी जाय और इन्हें "भगवत रसिकदेव जी" के सिद्धान्तों के रूप में स्वीकार करने का हठ किया जाय तो इन्हीं भगवत रसिकदेव जी की अन्य पंक्तियों पर भी पहले दृष्टिपात कर लेना उचित होगा । 
		</p>
		<p class="align-center lyrics">
			"हाटकमय हरिरूप पार्षद इतनौ भेदा ।" 
		</p>
		<p>
			उपर्युक्त पंक्ति में निम्बार्क सम्प्रदाय का द्वैताद्वैत सिद्धान्त स्पष्ट परिलक्षित हो रहा है । भगवत रसिक देव ही क्यों स्वयं श्री बिहारिन देव जी का एक पद इस विषय में द्रष्टव्य है :- 
		</p>
		<p class="align-center lyrics"> 
			प्रभु जू हौं तेरा तू मेरा । 
			राजी खसम कहा करै काजी लोग वकौ बहुतेरा ॥ </br>
			हौ तू एक अनेक गनें गुन दोस न किसहू केरा । </br>
			जल तरंग लौं सहज समागम निर्मल साँझ सबेरा ॥ </br>
			कोई स्वामी कोई साहिव सेवक कोई चाकर कोई चेरा । </br>
			विना ममित एकत्त न ऐसा जगतें भक्त सुघनेरा ॥ </br>
			तन मन प्रान प्रान सों सनमुष अब न फिरे मन फेरा । </br>
			श्रीविहारीदास हरिदास नाम निजु प्रेम निवेरा झेरा ॥ </br>
		</p>
	</article>
	<article style="page-break-after: always">
		<p class="original-pg-no">( २३ )</p>
		<p>
			इस पद की "हौं तू एक अनेक गनै" तथा 'जल तरंग लौं सहज समागम' आदि उक्तियों में वही द्वैताद्वैत का सिद्धान्त है । श्रीविहारिनदेव जी अष्टाचार्यो में दूसरे आचार्य हैं और स्वामी जी के समकालीन । उनका कथन भगवत रसिकदेव जी के कथन से कहीं अधिक महत्वपूर्ण है । यही नहीं इस सम्बन्ध में स्वामी श्रीहरिदास जी के निम्न पद दृष्टव्य हैं :- 
		</p>
		<p class="align-center lyrics">
			ज्योंही ज्योंही तुम राखत हो, त्यौंही त्यौंही रहियतु हौं हो हरि ।" 
		</p>
		<p>तथा-</p>
		<p class="align-center lyrics">
			“तिनुका ज्यों बयार के बस ।" 
		</p>
		<p>
			क्या इनमें श्रीनिम्बार्काचार्य का सिद्धान्त - "हरेरधीन प्रतिदेह भिन्नम्" नहीं है ? 
		</p>
		<p>
			इनके अतिरिक्त भी स्वामी नरहरिदेव जी और रसिकदेव जी आदि ने स्पष्ट रूप से अपने को निम्बार्क-संप्रदाय के अन्तर्गत स्वीकार किया है । येमहानुभाव भगवत रसिकदेव जी से बहुत पूर्व हुए हैं । इनके वाक्य अधिक प्रामाणिक हैं । 
		</p>
		<p>
			सं० १८४२ वाला झगड़ा भगवत रसिकदेव जी के समय में ही हुआ है । इनकी रचनाओं का अध्ययन करने से आभास होता है कि ये झगड़े- कंकटों से दूर रहने वाले, निस्पृह श्रेणी के रसिक - अनन्य थे । उपर्युक्त प्रकार की जो उक्तियाँ इनकी रचनाओं में मिलती हैं संभवतः वे स्वामी हरिदास जी के विरक्त शिष्यों और गोस्वामियों की पारस्परिक कलह एवं कटुता के प्रतिक्रिया स्वरूप उत्पन्न वैराग्य का साहित्यिक रूप हैं। आपसी फूट को शान्त करने के लिए ही इनकी रचना की गई प्रतीत होती है । 
		</p>
		<p>
			वृन्दावनस्थ श्रीबाँकेबिहारी के बगीचावाले बाबा विश्वेश्वर शरण जी के पास अष्टाचार्यों की एक वाणी है । उसका प्रारम्भ और अन्त इस प्रकार है :- 
		</p>
		<p class="align-center lyrics">
			“श्री अनिरुद्धसमारम्भां सनकादिक मध्यगाम् । </br>
			श्री नारदयुतां शुद्धां निम्बार्कपरिवृ हिताम् ॥ </br>
			अस्मदाचार्यपर्यन्तां वन्दे गुरु-परम्पराम् ॥" </br>
			<pre class="align-center">x       x       x       x</pre> 
		</p>
		<p>
			अथ शुभ संवत्सरेस्मिन श्री नृपति विक्रमादित्य राज्ये संवत् १८१८ तत्र कार्तिक मासे शुक्लपक्षे सप्तम्यां तिथौ बुधवासरे श्रीवृन्दावन मध्ये लिखितं वैष्णव रामकृष्णेन श्रीमाधव दासस्य पठनार्थे । शुभम्भवतु ।
		</p>
		<p> 
			इस वाणी का लेखन सं० १८१८ में हुआ है अतः यह झगड़े के पूर्व ही लिखींगई है । इसके प्रारम्भ का श्लोक सम्प्रदाय पर प्रकाश डालने के लिए पर्याप्त है । ठीक इसी प्रकार से गुरु परंपरा की वन्दना सं० १८१५ में लिखी हुई वाणी ( पुस्तक ) में मिलती है । यह ग्रन्थ अनन्य- नृपति कुल वंशावतंस श्री रसिकाचार्य पीठाधिष्ठित वर्तमान विराजमान श्रीस्वामी राधाचरण दास जी महाराज के आयत्त टट्टी संस्थान में सुरक्षित है। 
			उसके अन्तिम पृष्ठ पर लेखन काल का ऐसा उल्लेख है :- 
		</p>
		<p class="align-center lyrics">
			सम्वत् आठारह सै लिषी, पन्द्रह ऊपर वर्ष । </br>
			स्रावन शुक्ल एकादशी, भौमवार मन हर्ष ॥ </br>
		</p>
	</article>
	<article style="page-break-after: always">
		<p class="original-pg-no">( २४ )</p>
		<p class="align-center lyrics">
			रविजाजूको आसरो, और मधुपुरी वास | </br>
			भक्त नैंन सुष पाठ हित, लिपितं बालकदास | 
		</p>
		<p>
			किशनगढ़ आदि रियासतों में स्वामी हरिदास जी के चित्र मिले हैं। उनमें स्वामी जी निम्बार्क सम्प्रदाय का तिलक लगाए हुए हैं। ये चित्र दो-दो ढाई-ढाई सौ वर्ष पुराने हैं। भारत - कलाभवन, काशी तथा राष्ट्रीय-संग्रहालय, दिल्ली में स्वामी जी के जो चित्र हैं वे भी इतने ही प्राचीन हैं। उनमें भी यही तिलक मिलता है । 
		</p>
		<p>
			प्रायः इसके विरोध में यह तर्क किया जा सकता है कि चित्रकार जिस सम्प्रदाय का होता है. उसी सम्प्रदाय का तिलक लगा देता है । यदि इस तर्क को मान भी लिया जाय तो प्रश्न यह उठता है कि आखिर निम्बार्क सम्प्रदाय के चित्रकारों को ही क्या पड़ी थी जो स्वामी जी का चित्र बनाते ? अथवा निम्बार्क मतानुयायी राजा महाराजाओं को ही स्वामी जी का चित्र रखने का लोभ क्यों हुआ ?
			अन्य मतावलम्बी कलाकारों एवं कला मर्मज्ञों का ध्यान इस ओर क्यों नहीं गया ? उन्होंने अपने संग्रहालयो अथवा पूजागृहों को स्वामी हरिदास जी के चित्रों से सुशोभित करने की सहृदयता क्यों नहीं दिखाई ?
			वल्लभकुल के जब सभी प्रमुख आचार्यों और शिष्यों के चित्र प्राप्त होते हैं तो उसी "विष्णुस्वामी संप्रदाय" के “आचारज हरिदास" की इतनी उपेक्षा क्यों की गई कि नाम लेने तक को एक नहीं ? 
			इन सब का एक मात्र स्पष्ट उत्तर यही है कि या तो जिस संप्रदाय ( निम्बार्क ) से स्वामी जी का संबन्ध था उसी के अनुवर्तियों ने उनका चित्र बनाया वा बनवाया; या वे यदि अन्य संप्रदायों के चित्रकारों आदि ने बनाया तो उनके उसी संप्रदाय का तिलक लगाया, जिसका स्वामी जी से संबन्ध था यानी निम्बार्क संप्रदाय । 
		</p>
		<p>
			इतना ही नहीं ! वृन्दावन के वयोवृद्ध व्यक्तियों का कहना है कि स्वयं निधिवन में स्वामी हरिदास जी का जो प्राचीन चित्र था, उसमें स्वामीजी के निम्बार्कीय तिलक लगा हुआ था । विष्णुस्वामी संप्रदाय के तिलक वाला जो चित्रपट अब वहाँ विराजमान हैं वह नव निर्मित है। पहले की प्राचीन चित्र को हटाकर उसके स्थान पर इसे सुशोभित किया गया है । 
		</p>
		<p>
			हम चक्र जी की इस उक्ति से अक्षरशः सहमत हैं कि स्वामी जी एक ऐसे महापुरुष थे जिन्होंने सम्प्रदाय आदि की अपेक्षा नहीं की । किन्तु कोई व्यक्ति इसी रूप में उनका परिचय प्राप्त करना चाहे कि स्वामी जी के पूर्ववर्ती एवं परवर्ती आचार्यगणों का किस सम्प्रदाय से सम्बन्ध था तो उपर्युक्त निष्कर्ष निकालने के लिए पर्याप्त हैं कि स्वामी जी का संबन्ध निम्बार्क सम्प्रदाय से ही था । 
		</p>
		<p> 
			स्वामी जी से सम्बन्धित जो साहित्यिक एवं ऐतिहासिक सामग्री उपलब्ध है उसके आधार पर यही कुछ धारणाएँ बनाई जासकती है । हिन्दी के अज्ञात वंश-परिचय कवियों एवं सन्त साहित्यिकों के विषय में वास्तविक अन्वेषणों का युग तो अब आया है । वृन्दावन और ब्रज के घर-घर में अमूल्य साहित्यिक- निधि छिपी हुई है । अत्यन्त गोपनीय तथा केवल अपनी व्यक्तिगत सम्पत्ति समझ नासमझ लोग उसे अभी तक छिपाए पड़े हैं। समय आएगा, जब यह धीरे-धीरे प्रकाश में आयेगी । तब इस अतुल कोप में से कितने अद्भुत और अमूल्य नवीन रत्न निकलेंगे अथवा पुराने रत्नों का मुल्य कितना बढ़ेगा या घटेगा इस विषय में कुछ भी अनुमान नहीं लगाया जा सकता । सम्भव है कुछ साहित्यकारों के ज्ञात जीवन-परिचय फाड़ फाड़ कर पुनः ठीक से लिखने पड़े' । 
		</p>
	</article>
	<article style="page-break-after: always">
		<p class="original-pg-no">( २५ )</p>
		<p>
			वृन्दावन या ब्रज की यह खोज किसी बाहर के व्यक्ति या संस्था के बस के बाहर है । यह कार्य तो कोई एक या अनेक ब्रजवासी अथवा ब्रज की ही साहित्यिक संस्था कर पाएगी, और ठीक भी यही हागा । ब्रज के बाहर का कोई व्यक्ति पुस्तकालयों अथवा संग्रहालयों में बैठकर व्रज के हृदय को नहीं छू सकता । इस नाड़ी को तो वही टटोल पाएगा जो यहाँ की धारणाओं, परंपरा, रीतिरिवाजों और दैनिक जीवन में घुलमिल गया हो । स्वामी हरिदास जी या महाप्रभु हरिवंश जी के रसदेश में पदार्पण करने के लिए विश्वविद्यालयों के प्रमाणपत्रों की आवश्यकता नहीं पड़ेगी । उसके लिए आवश्यक होगा " कर करवा गुंजन के हरवा. कुंजन माँझ बसेरौ " तथा सरस भावुक हृदय । महामाधुर्यभाव या रससिद्धान्तों पर “डाक्टरेट” की प्राप्ति के लिए लिखे गए प्रबन्धों को पढ़ या सुनकर घुटे सिर और तिलक छापेवाला वृन्दावन का कोई साधारण सा साधु अथवा निपट अनपढ़ या गँवार सा दिखाई देने वाला ब्रजवासी जब उपेक्षा से मुँह बिचका देता है, या पूरे " थीसिस " को ही कूड़ेखाने में डाल देने का प्रमाणपत्र दे देता है तो बाहर के व्यक्ति को तो अवश्य ही आश्चर्य होगा, किन्तु वस्तुतः इसमें आश्चर्य की कोई बात नहीं । उसके पीछे उसकी वर्षों की साधना, समाज (1) तथा महात्माओं की वाणियों के विपुल अध्ययन का बल होता है, नकि कुछ इधर को कुछ उधर की जोड़तोड़ कर महीने दो महीने में तैयार की हुई कुछ मान्यताएँ या शोध । यह बात दावे के साथ कही जासकती है कि विभिन्न सम्प्रदाय या रसदेश पर हिन्दी में आज जितनी भी शोध हो रही है, जितनी भी स्थापनाएँ सामने लाई जा रही हैं वे वास्तविक सिद्धान्तों के पासंग भी नहीं। उनमें इतना ही अन्तर है जितना सीकर और सागर में । दोष उनका भी नहीं है । दो चार साल में जितना हो पाता है, कर दिया जाता है | इतना समय और धैर्य है किस के पास ! यह तो दशाब्दियों का कार्य है । 
		</p>
		<p>
			इसमें कुछ कमी उन व्यक्तियों की भी हैं जो "गोपनीयं गोपनीयं” करके कुछ भी शोध-सामग्री देने को प्रस्तुत नहीं । वन से इसका प्राप्त होना नितान्त असम्भव है । यही कारण है कि माधुर्यभाव और रस के वास्तविक जानकार अब कम होते जा रहे हैं और यदि यही दशा रही तो उँगलियों पर गिनने लायक रह जायेंगे । यदि ये लोग अपनी रूढ़िवादिता छोड़कर उदारता से काम नहीं लेंगे तो वास्तविक सिद्धान्त विस्मृति के गर्भ में विलुप्त हो जायेंगे और उनके स्थान पर प्रचलित हो जायेंगे वे ही भ्रान्त पुस्तक-प्राप्त- मान्यताएँ । इसप्रकार की उपेक्षा एवं उदासीनता से वास्तविक के स्थान पर कृत्रिम, सत्य के स्थान पर असत्य अथवा सोने की जगह मुलम्मा चल निकलेगा । अब भी समय है कि ये महानुभाव चेतें और सहृदयता तथा उदारता से काम लें। "वैटर लेट दैन नैवर" अर्थात् कोई कार्य कभी न करने को अपेक्षा देर से करना कहीं अच्छा है । 
		</p>
		<p>निजमत सिद्धान्त</p>
		<p> 
			श्री पीताम्बरदेव जी के शिष्य श्री किशोरदासजी ने अपनी सम्प्रदाय के इतिहास तथा सिद्धान्तों का संकलन कर के एक काव्य-ग्रन्थ का निर्माण किया जिसका नाम “निजमत सिद्धान्त" है । इस ग्रन्थ का रचनाकाल सम्वत् १८२० के लगभग अनुमान किया गया है ।(2) इस ग्रन्थ में स्वामी जी तथा अष्टाचार्यों के सम्बन्ध में सभी ज्ञातव्य बातों का पूरा उल्लेख प्राप्त होता है । 
		</p>
		<hr>
		<p>
			(1) प्राचीन आचार्यां की वाणियों के सामूहिक संगीतात्मक पाठ को समाज कहते हैं । यह वृन्दावन की एक अद्भुत वस्तु है । </br>
			(2) श्री वासुदेव गोस्वामी, भक्त कवि व्यास जी, पृ० संख्या ३३
		</p>
	</article>
	<article style="page-break-after: always">
		<p class="original-pg-no">( २६ )</p>
		<p>
			किन्तु कुछ महानुभाव इसे जाली रचना बताते हैं । इसके प्रमाण स्वरूप वे कुछ सम्वतों की अशुद्धियाँ एवं पूर्वापर विरोधी प्रसंग उपस्थित करते हैं। इस सम्बन्ध में यही कहा जा सकता है कि सम्बत आदि में भूल होजाना अत्यन्त स्वभाविक है । पुराने व्यक्ति अपने जन्म सम्वत आदि का स्मरण वैसे ही नहीं रखते थे जिसमें भी वे ठहरे गृहत्यागी महात्मा जो समस्त विश्वविलासों को विसार चुके थे।उनके कोई जन्म पत्र तो रहे नहीं होंगे जिनके आधार पर श्री किशोरदास जी शुद्ध तिथी, वार , आदि लिख देते । अनुमान और परम्परा से जैसा प्रसिद्ध होता आया था वैसा उन्होंने लिख दिया होगा । उसे घटा बढ़ा कर ठीक ठाक ( Verify ) करने की न तो उन्होंने आवश्यकता ही समझी होगी और न 'बाबा वाक्यं प्रमाणम्' के उस युग में गुरु भक्त भावुक किशोरदास जी से इस प्रचलित परम्परा पर अविश्वास करने की आशा ही की जासकती थी । जब आजकल इतने साधनसम्पन्न विकसित काल में सन् - सम्वतों की भयंकर भूलें हो जाती हैं, ( विशेषकर प्रेस के भूत तो इनके लिए प्रसिद्ध हैं ) तो सम्भव है “निजमत सिद्धान्त” के किसी प्रतिलिपिकारने कुछ अशुद्धियाँ कर डाली हों और वे ही चल निकली हों । मूल प्रति तो अप्राप्य ही है, जिससे इस बात का ज्ञान हो सके । 
		</p>
		<p>
			मेरा विचार है कि यदि “ निजमत सिद्धान्त" जाली है तो उसकी कोई बात स्वीकार नहीं की जानी चाहिए । सम्भव है स्वामी जी का जन्म सम्वत् १५३७ न हो और कुछ हो । उनकी परमायु ९५ वर्ष की न होकर कम या अधिक हो । परन्तु जब तक इस विषय में अन्य कोई ठोस प्रमाण नहीं मिल जाते “निजमत” की बात ही ठीक माननी पड़ेगी; किन्तु तर्क की कसौटी पर कस कर ही, वैसे नहीं । 
		</p>
		<p>
			वैसे श्री रसिकविहारी जी के पुस्तकालय में मुझे निजमत सिद्धान्त की एक प्रति मिली है, जो सं० १८३६ वि० में लिखी गई है। इसके अन्तिम पृष्ठ की पुष्पिका इस प्रकार है :- 
		</p>
		<p>
			"इति श्री निजमत सिद्धान्त सार ग्रन्थे अवसांन षंडे महंत किसोरदास जू विरचितायाँ उपासना- तत्व सिद्धान्त संपूर्णम् ॥ समाप्त ॥ 
		</p>
		<p class="align-center lyrics">
			अठारासै छतीस का, दोयज तिथि बंषानि । </br>
			गुरुवार दिन पूरो कियो, निजमत सिद्धांतहि जांनि ॥ १ ॥ </br>
			जा विधि उपप्रति मैं लिखी, ताबिधि लिषी बिचारि । </br>
			शुद्ध अशुद्ध मम दोष नहि, लीज्यो संत सवारि ॥ २ ॥ </br>
		</p>
		<p>
			प्रथम श्रावण मध्ये लिषितं जोसी गंगाधर निवासी अजबगढ़ का || सहर सवाई जय नगर मध्ये ॥" 
		</p>
		<p> 
			इससे ज्ञात होता है कि १८३६ वि० में तो 'निजमत' की "उपप्रति" की प्रतिलिपियाँ भी हो गई थीं । मूलग्रन्थ तो इस से भी दो चार वर्ष पूर्व लिखा गया होगा । सं० १८३६ प्रतिलिपि काल भी सं० १८४२ के निधिवन काण्ड से पर्याप्त पूर्व है । अतः यह कल्पना करना कि "निजमतसिद्धान्त" उस झगड़े के उपरान्त रचा गया नितान्त निस्सार है। यह स्पष्ट है कि निजमतकार पर उस झगड़े का कोई प्रभाव नहीं था और उसने जो कुछ लिखा है वह ठीक ही लिखा है। जब तक इसके विरोध में अन्य कोई ठोस प्रमाण प्राप्त नहीं होता तब तक "निजमत सिद्धान्त" एकदम जाली या अविश्वसनीय नहीं; यों त्रुटियाँ तो महान ग्रन्थों में भी रह जाती है।
		</p>
	</article>
	</section>
	</main>
</body>
</html>
